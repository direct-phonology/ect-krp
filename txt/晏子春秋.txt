
晏子春秋内篇諫上第一　　莊公矜勇力不顧行義晏子諫第一
　　景公飲酒酣願諸大夫無爲禮晏子諫第
　　　二
　　景公飮酒酲三日而後發晏子諫第三
　　景公飮酒七日不納弦章之言晏子諫第
　　　四
　　景公飲酒不䘏天災致能歌者晏子諫第
　　　五

　　景公夜聽新樂而不朝晏子諫第六
　　景公燕賞無功而罪有司晏子諫第七
　　景公信用讒佞賞罸失中晏子諫第八
　　景公&KR0738;嬖妾隨其所欲晏子諫第九
　　景公敕五子之傅而失言晏子諫第十
　　景公欲廢適子陽生而立荼晏子諫第十
　　　一
　　景公病乆不愈欲誅祝史㠯謝晏子諫第
　　　十二

　　景公怒封人之祝不遜晏子諫第十三
　　景公欲使楚巫致五帝㠯明德晏子諫第
　　　十四
　　景公欲祠靈山河伯㠯禱雨晏子諫第十
　　　五
　　景公貪長有國之樂晏子諫第十六
　　景公登牛山悲去國而死晏子諫第十七
　　景公遊公阜　日有三過言晏子諫第十
　　　八

　　景公遊寒塗不恤死胔晏子諫第十九
　　景公衣狐白裘不知天寒晏子諫第二十
　　景公異熒惑守虗而不去晏子諫第二十
　　　一
　　景公將伐宋夢二丈夫立而怒晏子諫第
　　　二十二
　　景公從畋十八日不返國晏子諫弟二十
　　　三
　　景公欲誅駭鳥埜人晏子諫第二十四

　　景公所&KR0738;馬死欲誅圉人晏子諫第二十
　　　五
　莊公矜勇力不顧行義晏子諫第一
莊公奮乎勇力不顧于行義勇力之士無忌于
國貴賤不薦善逼邇不引過故晏子見公公曰
古者亦有徒㠯勇力立于世者乎晏子對曰嬰
聞之輕死㠯行禮謂之勇誅暴不避彊謂之力
故勇力之立也㠯行其禮義也湯武用兵而不
爲逆并國而不爲貪仁義之理也誅暴不避彊

替罪不避衆勇力之行也古之爲勇力者行禮
義也今上無仁義之理下無替罪誅暴之行而
徒㠯勇力立于世則諸侯行之㠯國危匹夫行
之㠯家殘昔夏之衰也有推侈大戲殷之衰也
有費仲惡來足走千里手裂兕虎任之㠯力凌
轢天下威戮無罪崇尚勇力不顧義理是㠯桀
紂㠯滅殷夏㠯衰今公自奮乎勇力不顧乎行
義勇力之士無忌于國身立威强行本滛暴貴
戚不薦善偪邇不引過反聖王之德而循滅君

之行用此存者嬰未聞有也
　景公飲酒酣願諸大夫無爲禮晏子諫第二
景公飲酒酣曰今日願與諸大夫爲樂飲請無
爲禮晏子蹴然改容曰君之言過矣群臣固欲
君之無禮也力多足㠯勝其長勇多足㠯弑君
而禮不使也禽獸矣力爲政彊者犯弱故曰易
主今君去禮則是禽獸也群臣㠯力爲政强者
犯弱而日易主君將安立矣凢人之所㠯貴于
禽獸者㠯有禮也故詩曰人而無禮胡不遄死

禮不可無也公湎而不聽少間公出晏子不起
公入不起交舉則先飮公怒色變抑手疾視曰
嚮者夫子之教寡人無禮之不可也寡人出入
不𧺫交舉則先飮禮也晏子避席再拜稽首而
請曰嬰敢與君言而忘之乎臣㠯致無禮之實
也君若欲無禮此是已公曰若是孤之罪也夫
子就席寡人聞命矣觴三行遂罷酒蓋是後也
飾法修禮㠯治國政而百姓肅也
　景公飮酒酲三日而後發晏子諌第三

景公飲酒酲三日而後發晏子見曰君病酒乎
公曰然晏子曰古之飲酒也足㠯通氣合好而
巳矣故男不群樂㠯妨事女不群樂㠯妨功男
女群樂者周觴五献過之者誅君身服之故外
無怨治内無亂行今一日飲酒而三日寢之國
治怒乎外左右亂乎内㠯刑罸自防者勸乎爲
非㠯賞譽自勸者惰乎爲善上離德行民輕賞
罸失所㠯爲國矣願君節之也
　景公飲酒七日不納弦章之言晏子諌第四

景公飲酒七日七夜不止弦章諫曰君欲飲酒
七日七夜章願君廢酒也不然章賜死晏子入
見公曰章諫吾曰願君之廢酒也不然章賜死
如是而聽之則臣爲制也不聽又&KR0738;其死晏子
曰幸矣章遇君也今章遇桀紂者章死久矣于
是公遂廢酒
　景公飲酒不恤天災致能歌者晏子諫第五
景公之時霖雨十有七日公飲酒日夜相繼晏
子請發粟于民三請不見許公命栢遽廵國致

能歌者晏子聞之不說遂分家粟于氓致任器
于陌徒行見公曰十有七日矣懐寶鄕有數十
飢氓里有數家百姓老弱凍寒不得短褐飢餓
不得糟糠敝撤無走四顧無告而君不䘏日夜
飲酒令國致樂不巳馬食府粟狗饜芻豢三保
之妾俱足梁肉狗馬保妾不巳厚乎民氓百姓
不亦薄乎故里窮而無吿無樂有上矣饑餓而
無告無樂有君矣嬰奉數之筴㠯隨百官之吏
民饑餓窮約而無告使上滛湎失本而不䘏嬰

之罪大矣再拜稽首請身而去遂走而出公從
之兼于塗而不能逮令趣駕追晏子其家不及
粟米盡于氓任器存于陌公駈及之康内公下
車從晏子曰寡人有罪夫子倍棄不援寡人不
足㠯有約也夫子不顧社稷百姓乎願夫子之
幸存寡人寡人請奉齊國之粟米財貨委之百
姓多寡輕重惟夫子之令遂拜于途晏子乃返
命禀廵氓家有布縷之本而絶食者使有終月
之委絶本之家使有朞年之食無委積之氓與

之薪橑使足㠯畢霖雨令栢廵氓家室不能禦
者予之金廵求氓寡用財乏者死三日而畢後
者若不用令之罪公出舎損肉撤酒馬不食府
粟狗不食飦肉辟拂嗛齊酒徒減賜三日吏告
畢上貧氓萬七千家用粟九十七萬鐘薪橑萬
三千乗懐寳二千七百家用金三千公然後就
内退食琴瑟不張鐘皷不陳晏子請左右與可
令歌舞足㠯留思虞者退之辟拂三干謝于下
陳人待三士侍四出之關外也

　景公夜聽新樂而不朝晏子諫第六
晏子朝杜扃望羊待于朝晏子曰君奚故不朝
對曰君夜發不可㠯晏子曰何故對曰梁丘據
扃入歌人虞變齊音晏子退朝命宗祝修禮而
拘虞公聞之而怒曰何故而拘虞晏子曰㠯新
樂滛君公曰諸侯之事百官之政寡人願㠯請
子酒醴之味金石之聲願夫子無與焉夫樂何
夫必攻哉對曰夫樂亡而禮從之禮亡而政從
之政亡而國徔之國衰臣懼君之逆政之行有

歌紂作北里幽厲之聲顧夫滛㠯鄙而偕亡君
奚輕變夫故哉公曰不幸有社稷之業不擇言
而出之請受命矣
　景公燕賞無功而罪有司晏子諌第七
景公燕賞于國内萬鍾者三千鍾者五令三出
而軄計莫之從○一作職計筭之并下士師亦
同○公怒令免職計令三出而士師莫之從公
不說晏子見公謂晏子曰寡人聞君國者愛人
則能利之惡人則能疏之今寡人&KR0738;人不能利

惡人不能疏夫君道矣晏子曰嬰聞之君正臣
從謂之順君僻臣從謂之逆今君賞䜛䛕之民
而令吏必從則是使君失其道臣失其守也先
王之立愛㠯勸善也其立惡㠯禁暴也昔者三
代之興也利于國者&KR0738;之害于國者惡之故眀
所愛而贒良衆眀所惡而邪僻滅是㠯天下治
平百姓和集及其衰也行安簡易身安逸樂順
于己者&KR0738;之逆于己者惡之故眀所愛而邪僻
繁眀所惡而賢良滅離散百姓危覆社稷君上

不度聖王之興而下不觀惰君之衰臣懼君之
逆政之行有司不敢争㠯覆社稷危宗廟公曰
寡人不知也請從士師之筞國内之祿所収者
三也
　景公信用讒佞賞罸失中晏子諫第八
景公信用䜛佞賞無功罸不辜晏子諫曰臣聞
眀君望聖人而信其教不聞聽䜛佞㠯誅賞今
與左右相恱頌也曰比死者勉爲樂乎吾安能
爲仁而愈黥民耳矣故内寵之妾迫奪于國外

寵之臣矯奪于鄙執灋之吏並荷百姓民愁苦
約病而姦驅尤佚隱情奄惡蔽謟其上故雖有
至聖大贒豈能勝若讒哉是㠯忠臣之常有災
傷也臣聞古者之士可與得之不可與失之可
與進之不可與退之臣請逃之矣遂鞭而馬出
公使韓子休追之曰孤不仁不能順教㠯至此
極夫子休國焉而徃寡人將徔而後晏子遂鞭
馬而返其㒒曰嚮之去何速今之返又何速晏
子曰非子之所知也公之言至矣

　景公愛嬖妾隨其所欲晏子諫第九
翟王子羡臣于景公㠯重駕公觀之而不說也
嬖人嬰子欲觀之公曰及晏子寢病也居囿中
臺上以觀之嬰子說之因爲之請曰厚祿之公
許諾晏子起病而見公公曰翟王子羡之駕寡
人甚說之請使之示乎晏子曰駕御之事臣無
職焉公曰寡人一樂之是欲禄之㠯萬鍾其足
乎對曰昔衛士東野之駕也公說之嬰子不說
公曰不說遂不觀今翟王子羡之駕也公不說

嬰子說公因恱之爲請公許之則是婦人爲制
也且不樂治人而樂治馬不厚祿贒人而厚祿
御夫昔者先君桓公之地狹于今修法治廣政
教㠯覇諸侯今君一諸侯無能親也嵗凶年饑
道途死者相望也君不此憂耻而惟圖耳目之
樂不修先君之功烈而惟飾駕御之伎則公不
顧民而忘國甚矣且詩曰載驂載駟君子所誡
夫駕八固非制也今又重此其爲非制也不滋
甚乎且君苟美樂之國必衆爲之田獵則不便

道行致逺則不可然而用馬數倍此非御下之
道也滛于耳目不當民務此聖王之所禁也君
茍美樂之諸侯必或效我君無厚德善政㠯𬒳
諸侯而易之以僻此非所㠯子民彰名致逺親
隣國之道也且賢良廢㓕孤寡不振而聽嬖妾
以祿御夫㠯蓄怨與民爲讐之道也詩曰哲夫
成城哲婦傾城今君不免成城之求而惟傾城
之務國之亡日至矣君其圖之公曰善遂不復
觀乃罷歸翟王子羡而疏嬖人嬰子

　景公敕五子之傅而失言晏子諫第十
景公有男子五人所使傳之者皆有車百乗者
也晏子爲一焉公召其傅曰勉之將㠯而所傅
爲子及晏子晏子辭曰君命其臣據其肩㠯盡
其力臣敢不勉乎今有之家此一國之權臣也
人人以君命命之曰將㠯而所傅爲子此離樹
别黨傾國之道也嬰不敢受命顧君圖之
　景公欲廢適子陽生而立荼晏子諌第十一
淳于人納女于景公生孺子荼景公&KR0738;之諸臣

謀欲廢公子陽生而立荼公㠯告晏子晏子曰
不可夫以賤匹貴國之害也置大立少亂之本
也夫陽生而長國人戴之君其勿易夫服位有
等故賤不陵貴立子有禮故孽不亂宗願君教
荼㠯禮而勿䧟于邪導之㠯義而勿湛于利長
少行其道宗孽得其倫夫陽生敢毋使荼饜梁
肉之味玩金石之聲而有患乎廢長立少不可
㠯教下尊孽卑宗不可以利所&KR0738;長少無等宗
孽無别是設賊樹姦之本也君其圖之古之眀

君非不知繁樂也㠯爲樂淫則哀非不知立&KR0738;
也㠯義失則憂是故制樂以節立子㠯道若夫
恃䜛䛕以事君者不足㠯責信今君用䜛人之
謀聽亂夫之言也廢長立少臣恐後人之有因
君之過㠯資其邪廢少而立長㠯成其利者君
其圖之公不聽景公没田氏殺君荼立陽生殺
陽生立簡公殺簡公而耴齊國
　景公病久不愈欲誅祝史㠯謝晏子諫第十
　　二

景公疥且&KR1211;朞年不巳召㑹譴梁丘據晏子而
問焉曰寡人之病病矣使史固與祝佗廵山川
宗廟犠牲珪璧莫不僃具數其常多先君桓公
桓公一則寡人再病不己滋甚予欲殺二子者
㠯說于上帝其可乎㑹譴梁丘據曰可晏子不
對公曰晏子何如晏子曰君㠯祝爲有益乎公
曰然若㠯爲有益則詛亦有損也君疏輔而逺
拂忠臣擁塞諫言不出臣聞之近臣嘿逺臣瘖
衆口鑠金今自聊挕㠯東姑尤㠯西者此其人

民衆矣百姓之咎怨誹謗詛君于上帝者多矣
一國詛兩人祝雖善祝者不能勝也且夫祝直
言情則謗吾君也隱匿過則欺上帝也上帝神
則不可欺上帝不神祝亦無益願君察之也不
然刑無罪夏啇所㠯滅也公曰善觧予惑加冠
命㑹譴母治齊國之政梁丘據毋冶賓客之事
兼属之乎晏子晏子辭不得命受相退把政改
月而君病悛公曰昔吾先君桓公㠯管子爲有
力邑狐與榖㠯共宗廟之鮮賜其忠臣則是多

忠臣者子今忠臣也寡人請賜子州欵辭曰管
子有一美嬰不如也有一惡嬰不忍爲也其宗
廟之飬鮮也終辭而不受
　景公怒封人祝之不遜晏子諫第十三
景公逰于麥丘問其封人曰年㡬何矣對曰鄙
人之年八十五矣公曰壽哉子其祝我封人曰
使君之年長于胡宜國家公曰善哉子其復之
曰使君之嗣壽皆若鄙臣之年公曰善哉子其
復之封人曰使君無得罪于民公曰誠有鄙民

得罪于君則可安有君得罪于民者乎晏子諫
曰君過矣彼疏者有罪戚者治之賤者有罪貴
者治之君得罪于民誰將治之敢問桀紂君誅
乎民誅乎公曰寡人固也于是賜封人麥丘㠯
爲邑
　景公欲使楚巫致五帝㠯眀悳晏子諫第十
　　四
楚巫㣲導裔欵㠯見景公侍坐三日景公說之
楚巫曰公眀神主之帝王之君也公即位有七

年矣事未大濟者明神未至也請致五帝㠯眀
君德景公再拜稽首楚巫曰請廵國郊㠯觀帝
位至于牛山而不敢登曰五帝之位在于國南
請齋而後登之公命百官供齋具于楚巫之所
裔欵視事晏子聞之而見于公曰公令楚巫齋
牛山乎公曰然致五帝㠯眀寡人之悳神將降
福于寡人其有所濟乎晏子曰君之言過矣古
之王者得厚足㠯安世行廣足㠯容衆諸侯戴
之㠯爲君長百姓歸之㠯爲父母是故天地四

時和而不失星辰日月順而不亂悳厚行廣配
天象旹然後爲帝王之君神眀之主古者不慢
行而繁祭不輕身而恃巫今政亂而行僻而求
五帝之明德也棄賢而用巫而求帝王之在身
也夫民不苟德福不苟降君之帝王不亦難乎
惜夫君位之髙所論之卑也公曰裔欵㠯楚巫
命寡人曰試嘗見而觀焉寡人見而說之信其
道行其言今夫子譏之請逐楚巫而拘裔欵晏
子曰楚巫不可出公曰何故對曰楚巫出諸侯

必或受之公信之㠯過于内不知出㠯易諸侯
于外不仁請東楚巫而拘裔欵公曰諾故曰送
楚巫于東而拘裔欵于國也
　景公欲祠靈山河伯㠯禱雨晏子諫第十五
齊大旱逾旹景公召群臣問曰天不雨久矣民
且有饑色吾使人卜云祟在髙山廣水寡人欲
少賦歛㠯祠靈山可乎群臣莫對晏子進曰不
可祠此無益也夫靈山固㠯石爲身㠯草木爲
髮天乆不雨髮將焦身將熱彼獨不欲雨乎祠

之無益公曰不然吾欲祠河伯可乎晏子曰不
可河伯㠯水爲國㠯魚鱉爲民天久不雨泉將
下百川竭國將亡民將滅矣彼獨不欲雨乎祠
之何益景公曰今爲之柰何晏子曰君誠避宫
殿暴露與靈山河伯共憂其幸而雨乎于是景
公出野居暴露三日天果大雨民盡得種時景
公曰善哉晏子之言可無用乎其維有德
　景公貪長有國之樂晏子諌第十六
景公將觀于淄上與晏子閒立公喟然歎曰嗚

呼使國可長保而傳于子孫豈不樂哉晏子對
曰嬰聞眀王不徒立百姓不虗至今君㠯政亂
國㠯行棄民久矣而聲欲保之不亦難乎嬰聞
之能長保國者能終善者也諸侯並立能終善
者爲長列士並學能終善者爲師昔先君桓公
其方任賢而贊悳之時亡國恃以存危國仰㠯
安是㠯民樂其政而世髙其悳行逺征暴勞者
不疾驅海内使朝天子而諸侯不怨當是時盛
君之行不能進焉及其卒而衰怠于悳而并于

樂身溺于婦侍而謀因竪刁是㠯民苦其政而
世非其行故身死乎胡宫而不舉蟲出而不收
當是時也桀紂之卒不能惡焉詩曰靡不有𥘉
鮮克有終不能終善者不遂其君今君臨民若
冦讐見善若避熱亂政而危贒必逆于衆肆欲
于民而誅虐于下恐及于身嬰之年老不能待
于君使矣行不能革則持節以没世耳
　景公登牛山悲去國而死晏子諫第十七
景公逰于牛山北臨其國城而流涕曰若何滂

滂去此而死乎艾孔梁丘據皆從而泣晏子獨
笑于旁公刷涕而顧晏子曰寡人今日游悲孔
與據皆從寡人而涕泣子之獨笑何也晏子對
曰使贒者常守之則太公桓公將常守之矣使
勇者常守之則莊公靈公將常守之矣數君者
將守之則吾君安得此位而立焉㠯其迭處之
迭去之至于君也而獨爲之流涕是不仁也不
仁之君見一謟䛕之臣見二此臣之所㠯獨竊
笑也

　景公遊公阜一日有三過言晏子諫第十八
景公出遊于公阜北面望睹齊國曰嗚呼使古
而無死何如晏子曰昔者上帝㠯人之没爲善
仁者息焉不仁者伏焉若使古而無死丁公太
公將有齊國桓襄文武將皆相之君將戴笠衣
褐執銚耨㠯蹲行畎畞之中孰暇患死公忿然
作色不說無㡬何而梁丘據御六馬而來公曰
是誰也晏子曰據也公曰何如曰大暑而疾馳
甚者馬死薄者馬傷非㨿孰敢爲之公曰㨿與

我和者夫晏子曰此所謂同也所謂和者君甘
則臣酸君淡則臣醎今據也甘君亦甘所謂同
也安得爲和公忿然作色不恱無㡬何日暮公
西面望睹彗星召伯常騫使禳去之晏子曰不
可此天教也日月之氣風雨不旹彗星之出天
爲民之亂見之故詔之妖祥㠯戒不敬今君若
設文而受諫謁聖賢人雖不去彗星將自亡今
君嗜酒而并于樂政不飾而寛于小人近䜛好
優惡文而疏聖贒人何睱在彗茀又將見矣公

忿然作色不恱及晏子卒公出背而立曰嗚呼
昔者從夫子而游公阜夫子一日而三責我今
孰責寡人哉
　景公游寒途不䘏死胔晏子諌第十九
景公出逰于寒塗睹死胔黙然不問晏子諫曰
昔吾先君桓公出游睹饑者與之食睹疾者與
之財使令不勞力籍歛不費民先君將游百姓
皆恱曰君當幸游吾鄕乎今君游于寒塗據四
十里之氓殫財不足㠯奉歛盡力不能周役民

氓饑寒凍餒死胔相望而君不問失君道矣財
屈力竭下無㠯親上驕㤗奢侈上無㠯親下上
下交離君臣無親此三代之所㠯衰也今君行
之嬰懼公族之危㠯爲異姓之福也公曰然爲
上而忘下厚藉歛而忘民吾罪大矣于是歛死
胔發粟于民據四十里之氓不服政其年公三
月不出游
　景公衣狐白裘不知天寒晏子諫第二十
景公之時雨雪三日而不霽公被狐白之裘坐

堂側陛晏子入見立有間公曰恠哉雨雪三日
而天不寒晏子對曰天不寒乎公笑晏子曰嬰
聞古之賢君飽而知人之饑溫而知人之寒逸
而知人之勞今君不知也公曰善寡人聞命矣
乃令出裘發粟與饑寒今所睹于塗者無問其
郷所睹于里者無問其家循國計數無言其名
士旣事者兼月疾者兼嵗孔子聞之曰晏子能
眀其所欲景公能行其所善也
　景公異熒惑守虗而不去晏子諫第二十一

景公之時熒惑守于虗朞年不去公異之召晏
子而問曰吾聞之人行善者天賞之行不善者
天殃之熒惑天罸也今留虗其孰當之晏子曰
齊當之公不說曰天下大國十二皆曰諸侯齊
獨何㠯當晏子曰虗齊野也且天之下殃固于
冨疆爲善不用出政不行贒人使逺讒人反昌
百姓疾怨自爲祈祥録錄疆食進死何傷是㠯
列舎無次變星有芒熒惑囘逆孽星在旁有賢
不用安得不亡公曰可去乎對曰可致者可去

不可致者不可去公曰寡人爲之若何對曰盍
去冤聚之獄使反田矣散百官之財施之民矣
振孤寡而敬老人矣夫若是者百惡可去何獨
是孽乎公曰善行之三月而熒惑遷
　景公將伐宋夢二丈夫立而怒晏子諌第二
　　十二
景公舉兵將伐宋師過㤗山公瞢見二丈夫立
而怒其怒甚盛公恐覺辟門召占瞢者至公曰
今夕吾夣二丈夫立而怒不知其所言其怒甚

盛吾猶識其狀識其聲占瞢者曰師過㤗山而
不用事故㤗山之神怒也請趣召祝史祠乎㤗
山則可公曰諾眀日晏子朝見公告之如占瞢
之言也公曰占夢者之言曰師過㤗山而不用
事故㤗山之神怒也今使人召祝史祠之晏子
俯有間對曰占夢者不識也此非㤗山之神是
宋之先湯與伊尹也公疑㠯爲㤗山神晏子曰
公疑之則嬰請言湯伊尹之狀也湯質晳而長
顔㠯髯兊上豐下倨身而揚聲公曰然是已伊

尹黒而短蓬而髯豐上兊下僂身而下聲公曰
然是巳今若何晏子曰夫湯太甲武丁祖乙天
下之盛君也不宜無後今惟宋耳而公伐之故
湯伊尹怒請散師㠯平宋景公不用終伐宋晏
子公曰伐無罪之國以怒眀神不易行㠯續蓄
進師㠯近過非嬰所知也師若果進軍必有殃
軍進再舎鼓毀將殪公乃辭乎晏子散師不果
伐宋
　景公從畋十八日不返國晏子諫第二十三

景公畋于署梁十有八日而不返晏子自國徃
見公比至衣冠不正不革衣冠望游而馳公望
見晏子下而急帶曰夫子何爲遽國家無有故
乎晏子對曰不亦急也雖然嬰願有復也國人
皆㠯君爲安野而不安國好獸而惡民毋乃不
可乎公曰何哉吾爲夫婦獄訟之不正乎則㤗
士子牛存矣爲社稷宗廟之不享乎則㤗祝子
游存矣爲諸侯賓客莫之應乎則行人子羽存
矣爲田野之不辟倉庫之不實則申田存焉爲

國家之有餘不足聘乎則吾子存矣寡人之有
五子猶心之有四支心有四支故心得佚焉今
寡人有五子故寡人得佚焉豈不可哉晏子對
曰嬰聞之與君言異若乃心之有四支而心得
佚焉可得令四支無心十有八日不亦乆乎公
于是罷畋而歸
　景公欲誅駭鳥野人晏子諫第二十四
景公射鳥野人駭之公怒令吏誅之晏子曰野
人不知也臣聞賞無功謂之亂罪不知謂之虐

兩者先王之禁也㠯飛鳥犯先王之禁不可今
君不眀先王之制而無仁義之心是以從欲而
輕誅夫鳥獸固人之飬也野人駭之不亦宜乎
公曰善自今巳後弛鳥獸之禁無㠯苛民也
　景公所&KR0738;馬死欲誅圉人晏子諫第二十五
景公使圉人養所&KR0738;馬暴死公怒令人操刀解
飬馬者是時晏子侍前左右執刀而進晏子止
而問于公曰堯舜支解人徔何&KR2399;始公矍然曰
從寡人始遂不支觧公曰㠯属獄晏子曰此不

知其罪而死臣爲君數之使知其罪然後致之
獄公曰可晏子數之曰○或作景公有馬其圉
人殺之公怒援將自擊之晏子曰此不其罪而
死臣請爲君數之令知其罪而殺之公曰諾晏
子舉戈而臨之曰云云○爾罪有三公使汝飬
馬而殺之當死罪一也又殺公之所最善馬當
死罪二也使公以一馬之故而殺人百姓聞之
必怨吾君諸侯聞之必輕吾國汝殺公馬使怨
積于百姓兵弱于隣國汝當死罪三也今㠯属

獄公喟然嘆曰夫子釋之夫子釋之勿傷吾仁
也
晏子春秋内篇諫上第壹終


晏子春内秋篇諫下第二　　景公籍重而獄多欲託晏子晏子諫第一
　　景公欲殺犯所&KR0738;之槐者晏子諫第二
　　景公逐得斬竹者囚之晏子諌第三
　　景公以搏治之兵未成功將殺之晏子諌
　　　第四
　　景公冬𧺫大臺之役晏子諫第五
　　景公爲長庲欲美之晏子諫第六
　　景公爲鄒之長塗晏子諌第七

　　景公春夏游獵興役晏子諫第八
　　景公獵休坐地晏子席而諫第九
　　景公獵逢蛇虎以爲不祥晏子諫第十
　　景公爲臺成文欲爲鐘晏子諫第十一
　　景公爲㤗呂成將以燕饗晏子諌第十二
　　景公爲履而飾㠯金玉晏子諫第十三
　　景公欲㠯聖王居服而致諸侯晏子諫第
　　　十四
　　景公自矜冠裳游處之貴晏子諫第十五

　　景公爲巨冠長衣以聽朝晏子諫第十六
　　景公朝居嚴下不言晏子諫第十七
　　景公登路寢臺不終不說晏子諫第十八
　　景公登路寢臺望國而嘆晏子諌第十九
　　景公路寢䑓成逢于何願合葬晏子諌而
　　　許第二十
　　景公嬖妾死守之三日而不歛晏子諫第
　　　二十一
　　景公欲厚葬梁丘據晏子諫第二十二

　　景公欲以人禮葬走狗晏子諌第二十三
　　景公飬勇士三人無君臣之義晏子諫第
　　　二十四
　　景公登射思勇力士與之圖晏子諫第二
　　　十五
　景公藉重而獄多欲託晏子晏子諫第一
景公藉重而獄多拘者滿圄怨者滿朝晏子諫
公不聽公謂晏子曰夫獄國之重官也願託之
夫子晏子對曰君將使嬰勑其功乎則嬰有壹

妄能書足以治之矣君將使嬰勑其意乎夫民
無欲殘其家室之生以奉暴上之僻者則君使
吏比而焚之而已矣景公不恱曰勑其功則使
一妄勑其意則比焚如是夫子無所謂能治國
乎晏子曰嬰聞與君異今夫胡狢戎狄之蓄狗
也多者十有余寡者五六然不相害傷今束鷄
豚妄投之其折骨决皮可立得也且夫上正其
治下審其論則貴賤不相踰越今君舉千鍾爵
禄而妄投之于左右左右争之甚于胡狗而公

不知也寸之管無當天下不能足之以粟今齊
國丈夫畊女子織夜以接日不足以奉上而君
側皆彫文刻鏤之觀此無當之管也而君終不
知五尺童子操寸之煙天下不能足以薪今君
之左右皆操煙之徒而君終不知鍾鼓成肆干
戚成舞雖禹不能禁民之觀且夫飾民之欲而
嚴其聽禁其心聖人所難也而况奪其財而饑
之勞其力而疲常致其苦而嚴聽其獄痛誅其
罪非嬰所知也

　景公欲殺犯所愛之槐者晏子諫第二
景公有所愛槐令吏謹守之植木縣之下令曰
犯槐者刑傷之者死有不聞令醉而犯之者公
聞之曰是先犯我令使吏拘之且加罪焉其子
徃辭晏子之家託曰負廓之民賤妾請有道于
相國不勝其欲願得充數乎下陳晏子聞之笑
曰嬰其滛于色乎何爲老而見犇雖然是必有
故令内之女子入門晏子望見之曰恠哉有深
憂進而問焉曰所憂何也對曰君樹槐縣令犯

之者刑傷之者死妾父不仁不聞令醉而犯之
吏將加罪焉妾聞之眀君蒞國立政不損祿不
益刑又不㠯私恚害公灋不爲禽獸傷人民不
爲草木傷禽獸不爲野草傷禾苗吾君欲以樹
木之故殺妾父孤妾身此令行于民而法于國
矣雖然妾聞之勇士不㠯衆疆凌孤獨明惠之
君不拂是㠯行其所欲此譬之猶自治魚鱉者
也去其腥臊者而巳昧墨與人比居庾肆而教
人危坐今君出令于民苟可灋于國而善益于

後世則父死亦當矣妾爲之収亦宜矣甚平今
之令不然以樹木之故罪法妾父妾恐其傷察
吏之法而害明君之義也隣國聞之皆謂吾君
&KR0738;樹而賤人其可乎願相國察妾言以裁犯禁
者晏子曰甚矣吾將爲子言之于君使人送之
歸明日蚤朝而復于公曰嬰聞之窮民財力以
供嗜欲謂之暴崇玩好威嚴擬乎君謂之逆刑
殺不辜謂之賊此三者守國之大殃今君竆民
財力以羡餒食之具繁鍾鼓之樂極宫室之觀

行暴之大者崇玩好縣愛槐之令載過者馳歩
過者趨威嚴擬乎君逆之明者也犯槐者刑傷
槐者死殺不稱賊民之深者君享國德行未見
于衆而三辟著于國嬰恐其不可以莅國子民
也公曰㣲大夫教寡人㡬有大罪以累社稷今
子大夫教之社稷之福寡人受命矣晏子出公
令趣罷守槐之役㧞置縣之木廢傷槐之法出
犯槐之囚
　景公逐得斬竹者囚之晏子諫第三

景公樹竹令吏謹守之公出過之有斬竹者焉
公以車逐得而拘之將加罪焉晏子入見曰公
亦聞吾先君丁公乎公曰何如晏子曰丁公伐
曲沃勝之止其財出其民公曰自蒞之有輿死
人以出者公恠之令吏視之則其中金與玉焉
吏請殺其人収其人丁公曰以兵降城以衆圍
財不仁且吾聞之人君者寛惠慈衆不身傳誅
令捨之公曰善晏子退公令出斬竹之囚
　景公以摶治之兵未成功將殺之晏子諫第

　　四
景公令兵搏治當臈氷月之間而寒民多涷餒
而功不成公怒曰爲我殺兵二人晏子曰諾少
爲閒晏子曰昔者先君莊公之伐于晉也其役
殺兵四人今令而殺兵二人是殺師之半也公
曰諾是寡人之過也令止之
　景公冬起大䑓之役晏子諌第五
晏子使于魯比其返也景公使國人𧺫大臺之
役嵗寒不巳涷餒之者郷有焉國人望晏子晏

子至巳復事公廼坐飮酒樂晏子曰君若賜臣
臣請歌之歌曰庻民之言曰凍水洗我若之何
太上靡散我若之何歌終喟然歎而流涕公就
止之曰夫子曷爲至此殆爲大臺之役夫寡人
將速罷之晏子再拜出而不言遂如大臺執朴
鞭其不務者曰吾細人也皆有蓋廬以避燥濕
君爲壹䑓而不速成何爲國人皆曰晏子助天
爲虐晏子歸未至而君出令趣罷役車馳而人
趨仲尼聞之喟然嘆曰古之善爲人臣者聲名

歸之君禍災歸之身入則切磋其君之不善出
則髙譽其君之德義是㠯雖事惰君能使垂衣
裳朝諸侯不敢伐其功當此道者其晏子是耶
　景公爲長庲欲美之晏子諫第六
景公爲長庲將欲美之有風雨作公與晏
子入坐飲酒致堂上之樂酒酣晏子作歌曰穗
乎不得穫秋風至兮殫零落風雨之弗殺也太
上之靡弊也歌終顧而流涕張躬而舞公就晏
子而止之曰今日夫子爲賜而誡于寡人是寡

人之罪遂廢酒罷役不果成長庲
　景公爲鄒之長塗晏子諫第七
景公築路寢之臺三年未息又爲長庲之役二
年未息又爲鄒之長塗晏子諫曰百姓之力勤
矣公不息乎公曰塗將成矣請成而息之對曰
眀君不屈民財者不得其利不窮民力者不得
其樂昔者楚靈王作傾宫三年未息也又爲章
華之臺五年又不息也乾溪之役八年百姓之
力不足而息也靈王死于乾溪而民不與君歸

今君不遵眀君之義而循靈王之跡嬰懼君有
暴民之行而不睹長庲之樂也不若息之公曰
善非夫子者寡人不知得罪于百姓深也于是
令勿委壊餘財勿収斬板而去之
　景公春夏游獵興役晏子諫第八
景公春夏游獵又起大䑓之役晏子諫曰春夏
起役且游獵奪民農旹國家空虗不可景公曰
吾聞相賢者國治臣忠者主逸吾年無㡬矣欲
遂吾所樂卒吾所好子其息矣晏子曰昔文王

不敢盤游于田故國昌而民安楚靈王不廢乾
溪之役起章華之臺而民叛之今君不革将危
社稷而爲諸侯笑臣聞忠不避死諫不違罪君
不聽臣臣將游矣景公曰唯唯將弛罷之未㡬
朝韋冏解役而歸
　景公獵休坐地晏子席而諌第九
景公獵休坐地而食晏子後至左右滅葭而席
公不說曰寡人不席而坐地二三子莫席而子
獨搴草而坐之何也晏子對曰臣聞介胄坐陣

不席獄訟不席尸坐堂上不席三者皆憂也故
不敢以憂侍坐公曰諾令人下席曰大夫皆席
寡人亦席矣
　景公獵逢蛇虎以爲不祥晏子諌第十
景公出獵上山見虎下澤見蛇歸召晏子而問
之曰今日寡人出獵上山則見虎下澤則見蛇
殆所謂不祥也晏子對曰國有三不祥是不與
焉夫有贒而不知一不祥知而不用二不祥用
而不任三不祥也所謂不祥乃若此者今上山

見虎虎之室也下澤見蛇蛇之穴也如虎之室
如蛇之穴而見之曷爲不祥也
　景公爲䑓成又欲爲鐘晏子諫第十一
景公爲臺臺成又欲爲鐘晏子諫曰君國者不
樂民之哀君不勝欲旣築䑓矣今復爲鐘是重
歛于民民必哀矣夫歛民之哀而以爲樂不祥
非所以君國者公乃止
　景公爲㤗吕成將以饗晏子諫第十二
景公㤗呂成謂晏子曰吾欲與夫子燕對曰未

祀先君而以燕非禮也公曰何以禮爲對曰夫
禮者民之紀紀亂則民失亂紀失民危道也公
曰善乃以祀焉
　景公爲履飾以金玉晏子諫第十三
景公爲履黄金之綦飾以銀連以珠良玉之朐
其長尺氷月服之以聽朝晏子朝公迎之履重
僅能舉足問曰天寒乎晏子曰君奚問天之寒
也古聖人製衣服也冬輕而暖夏輕而清今君
之履氷月服之是重寒也履重不節是過任也

失生之情矣故魯工不知寒溫之節輕重之量
以害正生其罪一也作服不常以笑諸侯其罪
二也用財無功以怨百姓其罪三也請拘而使
吏度之公苦請釋之晏子曰不可嬰聞之苦身
爲善者其賞厚苦身爲非者其罪重公不對晏
子出令吏拘魯工令人送之境吏不得入公撤
履不復服也
　景公欲以聖王之居服而致諸侯晏子諫第
　　十四

景公問晏子曰吾欲服聖王之服居聖王之室
如此則諸侯其至乎晏子對曰法其節儉則可
法其服居其室無益也三王不同服而王非以
服致諸侯也誠于愛民果于行善天下懐其悳
而歸其義若其衣服節儉而衆恱也夫冠足㠯
修敬不務其飾衣足以掩形禦寒不務其美衣
不務于隅肶之削冠無觚羸之理身服不雜綵
首服不鏤刻且古者嘗有紩衣攣領而王天下
者其義好生而惡殺節上而羡下天下不朝其

服而共歸其義古者嘗有處橧巢窟穴而不惡
予而不取天下不朝其室而共歸其仁及三代
作服爲益敬也首服足以修敬而不重也身服
足以行潔而不害于動作服之輕重便于身用
財之費順于民其不爲橧巢者以避風也其不
爲穴者以避濕也是故眀堂之制下之潤濕不
能及也上之寒暑不能入也土事不文木事不
鏤示民之節也及其衰也衣服之侈過足㠯敬
宫室之美過避潤濕用力甚多用則甚費與民

爲讐今君欲法聖王之服不法其制法其節儉
也則雖未成治庻其有益也今君竆臺榭之髙
極汙池之深而不止務于刻鏤之巧文章之觀
而不厭則亦與民而讐矣若臣之慮恐國之危
而公不平也公乃願致諸侯不亦難乎公之言
過矣
　景公自矜冠裳逰處之貴晏子諫第十五
景公爲西曲潢其深㓕軌髙三仞橫木龍蛇立
木鳥獸公衣黼黻之衣素繡之裳一依而五彩

具焉帶球玉而冠且𬒳髮亂首南面而立傲然
晏子見公曰昔仲父之霸何如晏子抑首而不
對公又曰昔管文仲之覇何如晏子對曰臣聞
之維翟人與龍蛇比今君橫木龍蛇立木鳥獸
亦室一就矣何睱在覇哉且公伐宫室之美矝
衣服之麗一衣而五彩具焉帶球玉而亂首被
髮亦室一容矣萬乗之君而壹心于邪君之䰟
魄亡矣以誰與圖霸哉公下堂就晏子曰梁丘
㨿裔欵以室之成告寡人是㠯竊襲此服與據

爲笑又使夫子及寡人請改室易服而敬聽命
其可乎晏子曰夫二子營君㠯邪公安得知道
哉且伐木不自其根則孽又生也公何不去二
子者毋使耳目滛焉
　景公巨冠長衣以聽朝晏子諌第十六
景公爲巨冠長衣以聽朝疾視矜立日晏不罷
晏子進曰聖人之服中侻而不駔可以導衆其
動作侻順而不逆可㠯奉生是以下皆法其服
而民争學其容今君之服駔華不可㠯導衆民

疾視矜立不可以奉生日晏矣君不若脫服就
燕公曰寡人受命退朝遂去衣冠不復服
　景公朝居嚴下不言晏子諫第十七
晏子朝復扵景公曰朝居嚴乎公曰嚴居朝則
害曷扵治國家哉晏子對曰朝居嚴則下無言
下無言則上無聞矣下無言則無謂之瘖上無
聞則吾謂之聾聾瘖非害國家而如何也且合
升豉之㣲以滿倉廪合疏縷之綈以成　幕太
山之髙非一石也累卑然後高夫下者非用一

士之言也固有受而不用惡有拒而不受者哉
　景公登路寢臺不終不恱晏子諫第十八
景公登路寢之臺不能終而息乎陛忿然而作
色不恱曰孰爲髙臺病人之甚也晏子曰君欲
節扵身而勿高使人髙之而勿罪也今高從之
以罪卑亦從以罪敢問使人如此可乎古者之
爲宫室也足乎以便生不㠯爲奢侈也故節扵
身謂扵民及夏之衰也其王桀背棄悳行爲璿
室玉門殷之衰也其王紂作爲傾宫靈䑓卑狹

者有罪高大者有賞是以身及焉今君髙亦有
罪卑亦有罪甚扵夏殷之王民力殫乏矣而不
免扵罪嬰恐國之流失而公不得亨也公曰善
寡人自知誠費財勞民以爲無功又從而怨之
是寡人之罪也非夫子之教豈得守社稷哉遂
下再拜不果登䑓
　景公登路寢臺望國而歡晏子諫第十九
景公與晏子登寢而望國公愀然而歡曰使後
嗣世世有此豈不可哉晏子曰臣聞眀君必務

正其治以事利民然後子孫享之詩云武王豈
不事貽厥孫謀㠯燕翼子今君處佚怠逆政害
民有日矣而猶出若言不亦甚乎公曰然則後
世孰將把齊國對曰服牛死夫婦笑非骨肉之
親也爲其利之大也欲知把齊國者則其利之
者耶公曰然何㠯易對曰移之以善政今公之
牛馬老扵欄牢不勝服也車蠧扵巨戶不勝乗
也衣裘𥜗袴朽弊扵藏不勝衣也醯醢腐不勝
沽也酒醴酸不勝飮也府粟鬱而不勝食又厚

藉歛扵百姓而不㠯分餒民夫藏財而不用㐫
也財茍失守下其報環至其次昧財之失守委
而不㠯分人者百姓必進自分也故君人者與
其請扵人不如扵請已也
　景公路寢臺成逢扵何願合葬晏子諫而許
　　第二十
景公成路寢之臺逢扵何遭䘮遇晏子扵途再
拜乎馬前晏子下車挹之曰子何㠯命嬰也對
曰扵何之母死兆在路寢之臺牗下願請命合

骨晏子曰嘻難哉雖然嬰將爲子復之適爲不
得子將若何對曰夫君子則有以如我者儕小
人吾將左手擁格右手梱心立餓枯槁而死以
告四方之士曰扵何不能葬其母者也晏子曰
諾遂入見公曰有逢扵何者母死&KR1429;在路寢當
如之何願請合骨公作色不恱曰古之及今子
亦嘗聞請葬人主之宫者乎晏子對曰古之人
君其室宫節不侵生民之居䑓榭儉不殘死人
之墓故未嘗聞諸請塟人主之宫者也今君侈

爲宫室奪人之居廣爲臺榭殘人之墓是生者
愁憂不得安處死者離易不得合骨豐樂侈遊
兼傲生死非人君之行也遂欲滿求不顧細民
非存之道且嬰聞之生者不得安命之曰蓄憂
死者不得塟命之曰蓄哀蓄憂者怨蓄哀者危
君不如詳之公曰諾晏子出梁丘據曰自昔及
今未嘗聞求塟公宫者也若何許之公曰削人
之居殘人之墓凌人之䘮而禁其塟是扵生者
施扵死者無禮詩去榖則異室死則同穴吾敢

不許乎逢扵何遂塟其母路寢之牗下解衰去
絰布衣縢履玄冠茈武踊而不哭躃而不拜已
乃涕洟而去
　景公嬖妾死守之三日不歛晏子諫第二十
　　一
景公之嬖妾嬰子死公守之三日不食膚著于
席不去左右以復而君無聽焉晏子入復曰有
術客與醫俱言曰聞嬰子病死願請治之公喜
遽起曰病猶可爲乎晏子曰客之道也以爲良

醫也請嘗試之君請屏潔沐浴飲食間病者之
宫彼亦將有鬼神之事焉公曰諾屏而沐浴晏
子令棺人入歛巳歛而復曰醫不能治病己殮
矣不敢不以聞公作色不說曰夫子以醫命寡
人而不使視將歛而不以聞吾之爲君名而巳
矣晏子曰君獨不知死者之不可以生耶嬰聞
之君正臣從謂之順君僻臣從謂之逆今君不
道順而行僻從邪者邇導害者逺䜛䛕萌通而
贒良廢滅是以謟䛕繁扵間邪行交扵國也昔

吾先君桓公用管仲而覇嬖乎竪刁而㓕今君
薄扵贒人之禮而厚嬖妾之哀且古聖王畜私
不傷行殮死不失&KR0738;送死不失哀行蕩則溺己
&KR0738;失則傷生失則害性是故聖王節之也即畢
殮不留生事棺槨衣衾不㠯害生飬哭泣處哀
不㠯害生道今朽尸以留生廣&KR0738;以傷行修哀
以害性君之失矣故諸侯之賓客慙入吾國本
朝之臣慙守其職崇君之行不可㠯導民徔君
之欲不可以持國且嬰聞之杇而不殮謂之僇

尸臭而不収謂之陳胔反眀王之性行百姓之
誹而内嬖妾扵僇胔此之爲不可公曰寡人不
識請因夫子而爲之晏子復國之士大夫諸侯
四隣賓客皆在外君其哭而節之仲尼聞之曰
星之昭昭不若月之曀曀小事之成不若大事
之廢君子之非贒扵小人之是也其晏子之謂
歟
　景公欲厚葬梁丘據晏子諌第二十二
梁公㨿死景公召晏子而告之曰㨿忠且愛我

我欲豐厚其塟髙大其壟晏子曰敢問據之忠
與&KR0738;扵君者可得聞乎公曰吾有喜扵玩好有
司未能我共也則據以其所有共我是㠯知其
忠也每有風雨暮夜求必存吾是以知其愛也
晏子曰嬰對則爲罪不對則無以事君敢不對
乎嬰聞之臣專其君謂之不忠子專其父謂之
不孝妻專其夫謂之不嫉事父之道導親扵父
兄有禮扵群臣有惠扵百姓有信扵諸侯謂之
忠爲子之道以鍾愛其兄弟施行扵諸父慈惠

扵衆子誠信扵朋友謂之孝爲妻之道使其衆
妾皆得歡忻扵其夫謂之不嫉今四封之民皆
君之臣也而維據盡力㠯&KR0738;君
　景公欲以人禮葬走狗晏子諫第二十三
景公走狗死公令外共之棺内給之祭晏子聞
之諫公曰亦細物也特㠯與左右爲笑耳晏子
曰君過矣夫厚籍歛不以反民棄貨財而笑左
右傲細民之憂而崇左右之笑則國亦無望巳
且夫孤老凍餒而死狗有祭鰥寡不恤而死狗

有棺行辟若此百姓聞之必怨吾君諸侯聞之
必輕吾國怨聚扵百姓而權輕扵諸侯而乃㠯
爲細物君其圖之公曰善趣庖治狗以㑹朝属
　景公養勇士三人無君臣之義晏子諫第二
　　十四
公孫接田開疆古冶子事景公以勇力摶虎聞
晏子過而趨三子者不起晏子入見公曰臣聞
眀君之蓄勇力之士也上有君臣之義下有長
率之倫内可㠯禁暴外可㠯威敵上利其功下

服其勇故尊其位重其祿今君之蓄勇士之力
也上無君臣之義下無長率之倫内不㠯禁暴
外不可威敵此危國之器也不若去之公曰三
子者搏之恐不得刺之恐不中也晏子曰此皆
力攻勍敵之人也無長㓜之禮因請公使人少
餽之二桃曰三子何不計功而食桃公孫接仰
天而歎曰晏子智人也夫使公之計吾功者不
受桃是無勇也士衆而桃寡何不計功而食桃
矣接一搏&KR2210;而再搏乳虎若接之功可以食桃

而無與人同矣援桃而起田開疆曰吾伏兵而
郤三軍者再若開疆之功亦可以食桃而無與
人同矣援桃而𧺫古冶子曰吾嘗從君濟扵河
黿御左驂以入砥柱之流當是旹也冶少不能
游潛行逆流百歩順流九里得黿而殺之左操
驂尾右挈黿頭鶴躍而出津人皆曰河伯也若
冶視之則大黿之苜若冶之功亦可以食桃而
無與人同矣二子何不反桃抽劒而起公孫接
田開疆曰吾勇不子若功不子逮耴桃不讓是

貪也然而不死無勇也皆反其桃挈領而死古
冶子曰二子死之冶獨生之不仁耻人以言而
夸其聲不義恨乎所行不死無勇雖然二子同
桃而節冶專桃而宜亦反其桃挈領而死使者
復曰巳死矣公殮之以服葬之以士禮焉
　景公登射思得勇力與之圖國晏子諫第二
　　十五
景公登射晏子脩禮而侍公曰選射之禮寡人
厭之矣吾欲得天勇下士與之圖國晏子對曰

君子無禮是庻人也庻人無禮是禽獸也夫勇
多則弑其君力多則殺其長然而不敢者維禮
之謂也禮者所㠯御民也轡者所以御馬也無
禮而能治國家者嬰未之聞也景公曰善廼飾
射更席㠯爲上客終日問禮
晏子春秋内篇諫下第二終

晏子春秋内篇問上第三　莊公問威當世服天下時耶晏子對㠯行也
　　第一
　莊公問伐晉晏子對㠯不可若不濟國之福
　　第二
　景公問伐魯晏子對㠯不若脩政㠯待其亂
　　第三
　景公伐斄勝之問所當賞晏子對㠯謀勝祿
　　臣第四

　景公問聖王之行若何晏子對㠯衰世而諷
　　第五
　景公問欲善齊國之政㠯干霸王晏子對㠯
　　官未具第六
　景公問欲如桓公用管仲㠯成霸業晏子對
　　㠯不能第七
　景公問莒魯孰先亡晏子對㠯魯後莒先第
　　八
　景公問治國何患晏子對㠯社䑕猛狗第九

　景公問欲令祝史求福晏子對以當辤罪而
　　無求第十
　景公問古之盛君其行何如晏子對以問道
　　者更正第十一
　景公問謀必得事必成何術晏子對以度義
　　因民第十二
　景公問善爲國家者何如晏子對以舉贒官
　　能第十三
　景公問君臣身尊而榮難乎晏子對以易第

　　十四
　景公問天下之所以存亡晏子對以六說第
　　十五
　景公問君子所行曷若晏子對以三者第十
　　六
　景公問贒君治國若何晏子對以任贒&KR0738;民
　　十七
　景公問眀王之教民若何晏子對以先行義
　　第十八

　景公問忠臣之事君何若晏子對㠯不與君
　　䧟扵難第十九
　景公問忠臣之行何如晏子對㠯不與君行
　　邪第二十
　景公問佞人之事君何如晏子對㠯愚君所
　　信也第二十一
　景公問聖人之不得意如何晏子對㠯不與
　　世䧟乎邪第二十二
　景公問古者君民用國不危弱晏子對㠯文

　　　王第二十三
　　景公問古之蒞國者任人如何晏子對㠯
　　　人不同能第二十四
　　景公問古者離散其民如何晏子對㠯今
　　　聞公令如冦讐第二十五
　　景公問欲和臣親下晏子對㠯信順儉節
　　　第二十六
　　景公問得贒之道晏子對㠯舉之㠯語考
　　　之㠯事第二十七

　　景公問臣之報君何㠯晏子對報㠯悳第
　　　二十八
　　景公問臨國蒞民所患何也晏子對㠯患
　　　者三第二十九
　　景公問爲政何患晏子對㠯善惡不分第
　　　三十
　莊公問威當世服天下時耶晏子對㠯行也
　　第一
莊公問晏子曰威當世而服天下時耶晏子對

曰行也公曰何行對曰能愛邦内之民者能服
境外之不善重士民之死力者能禁暴國之邪
逆聽賃贒者能威諸侯安仁義而樂利世者能
服天下不能&KR0738;邦内之民者不能服境外之不
善輕士民之死力者不能禁暴國之邪逆愎諌
傲贒者之言不能威諸侯倍仁義而貪名實者
不能威當世而服天下者此其道也巳而公不
用晏子退而竆處公任勇力之士而輕臣㒒之
死用兵無休國罷民害朞年百姓大亂而身及

崔氏禍君子曰盡忠不豫交不用不懐祿其晏
子可謂廉矣
　莊公問伐晉晏子對以不可若不濟國之福
　　第二
莊公將伐晉問于晏子晏子對曰不可君得合
而欲多飬欲而意驕得合而欲多者危飬欲而
意驕者困今君任勇力之士以伐眀主若不濟
國之福也不悳而有功憂必及君公作色不說
晏子辤不爲臣退而窮處堂下生蓼藿門外生

荆棘莊公終任勇力之士西伐晉耴朝歌及太
行孟門兹扵兊朞而民散身滅扵崔氏崔氏之
朞逐群公及慶氏亡
　景公問伐魯晏子對㠯不若修政待其亂第
　　三
景公舉兵欲伐魯問㠯晏子晏子對曰不可魯
公好義而民戴之好義者安見戴者和伯禽之
治存焉故不可攻攻義者不祥危安者必困且
嬰聞之伐人者悳足㠯安其國政足以和其民

國安民和然後可㠯舉兵而征暴今君好酒而
辟悳無以安國厚藉歛意使令無以和民悳無
以安之則危政無㠯和之則亂未免乎危亂之
理而欲伐安和之國不可不若脩政而待其君
之亂也其君離上怨其下然後伐之則義厚而
利多義厚則敵寡利多則民歡公曰善遂不果
伐魯
　景公伐&KR1581;勝之問所當賞晏子對㠯謀勝祿
　　臣第四

景公伐&KR1581;勝之問晏子曰吾欲賞扵&KR1581;何如對
曰臣聞之以謀勝國者益臣之祿以民力勝國
者益民之利故上有羡獲下有加利君上享其
民臣下利其實故用智者不偷業用力者不傷
苦此古之善伐者也公曰善扵是破&KR1581;之臣東
邑之卒皆有加利是上獨擅名利下流也
　景公問聖王其行若何晏子對㠯衰世而諷
　　第五
景公外傲諸侯内輕百姓好勇力崇樂㠯徔嗜

欲諸侯不說百姓不親公患之問扵晏子曰古
之聖王其行若何晏子對曰其行公正而無邪
故讒人不得入不阿黨不私色故群徒之卒不
得容薄身厚民故聚歛之人不得行不侵大國
之地不耗小國之民故諸侯皆欲其尊不刼人
以兵甲不威人㠯衆彊故天下皆欲其彊悳行
教訓加扵諸侯慈愛利澤加于百姓故海内歸
之若流水今衰世君人者辟邪阿黨故讒謟群
徒之卒繁厚身飬薄視民故聚歛之人行侵大

國之地耗小國之民故諸侯不欲其尊刼人㠯
兵甲威人以衆强故天下不欲其强災害加扵
諸侯勞苦施扵百姓故讐敵進伐天下不救貴
威離散百姓不興公曰然則何若&KR1987;曰請卑辭
重幣以說于諸侯輕罪省功以謝扵百姓其可
乎公曰諾扵是卑辭重幣而諸侯附輕罪省功
而百姓親故小國入朝燕魯共貢墨子聞之曰
晏子知道道在爲人而失爲已爲人者重自爲
者輕景公自爲而小國不爲與在爲人而諸侯

爲役則道在爲人而行在反己矣故晏子知道
矣
　景公問欲善齊國之政以干霸王晏子對以
　　官未具第六
景公問晏子曰吾欲善治齊國之政以干霸王
之諸侯晏子作色對曰官未具也臣數以聞而
君不肯聽也故臣聞仲尼居處惰倦廉隅不正
則季次原憲侍氣鬱而疾志意不通則仲由卜
啇侍悳不盛行不厚則顔囘騫雍侍今君之朝

臣萬人兵車千乗不善政之所失于下霣墜于
民者衆矣未有能士敢以聞者臣故曰官未具
也公曰寡人今欲從夫子而善齊國之政可乎
對曰嬰聞國有具官然後其政可喜公作色不
說曰齊國雖小則可謂官不具對曰此非臣之
所復也昔吾先君桓公身體惰懈辭令不給則
隰朋暱侍右左多過獄讞不中則弦寗䁥侍田
野不修民氓不安則寗戚暱侍軍吏怠戎士偷
則王子成甫暱侍居處佚怠左右懾畏繁乎樂

省乎治則東郭牙暱侍悳義不中信行衰㣲則
管子暱侍先君能以人之長續其短以人之厚
𥙷其薄是㠯辭令竆逺而不逆兵加扵有罪而
不頓是故諸侯朝其德而天子致其胙今君之
過失多矣未有一士以聞也故曰官不具公曰
善
　景公問欲如桓公用管仲以成覇業晏子對
　　㠯不能第七
景公問晏子曰昔吾先君桓公有管仲夷吾保

義齊國能遂武功而立文德糺合兄弟撫存翌
州吳越受令荆楚惛憂莫不賓服勤于周室天
子加悳先君昭功管子之力也今寡人亦欲存
齊國之政扵夫子夫子以佐佑寡人彰先君之
功烈而繼管子之業晏子對曰昔吾先君桓公
能任用贒固有什五治徧細民貴不凌賤冨不
傲貧功不遺罷佞不吐愚舉事不私聽獄不阿
内妾無羡食外臣無羡祿鰥寡無饑色不㠯飲
食之辟害民之財不以宫室之侈勞人之力節

耴扵民而普施之府無藏倉無粟上無驕行下
無謟悳是以管子能以齊國免扵難而㠯吾先
君叅乎天子今君欲彰先君之功烈而繼管子
之業則無以多辟傷百姓無以嗜欲玩好怨諸
侯臣孰敢不承善盡力㠯順君意今君䟽逺贒
人而任䜛䛕使民若不勝藉歛若不得厚耴扵
民而薄其施多求扵諸侯而輕其禮府藏杇蠧
而禮悖扵諸侯菽粟藏深而怨積扵百姓君臣
交惡而政刑無常臣恐國之危失而公不得享

也又惡能彰先君之功烈而繼管子之業乎
　景公問莒魯孰先亡晏子對㠯魯後莒先第
　　八
景公問晏子莒與魯孰先亡對曰㠯臣觀之也
莒之細人變而不化貪而好假髙勇而賤仁士
武以疾忿急㠯速竭是以上不能飬其下下不
能事其上上下不能相収則政之大體失矣故
㠯臣之觀也莒其先亡公曰魯何如對曰魯之
君臣猶好爲義下之妥妥也奄然寡聞是以上

能其養下下能事其上上下相収政之大體存
矣故魯猶可長守然其亦有一焉彼鄒滕雉犇
而出其地猶稱公侯大之事小弱之事强久矣
彼周者殷之樹國也魯近齊而親殷㠯變小國
而不服扵隣以逺望魯㓕國之道也齊其有魯
與莒乎公曰魯與莒之事寡人旣得聞之矣寡
人之德亦薄然後世孰踐有齊國者對曰田無
宇之後爲幾公曰何故也對曰公量小私量大
以施扵民其與士交也用財無筐篋之藏國人

負携其子而歸之若水之流下也夫先與人利
而後辭其難不亦寡乎若苟勿辤也從而撫之
不亦幾乎
　景公問治國何患晏子對以社䑕猛狗第九
景公問扵晏子曰治國患晏子對曰患夫社䑕
公曰何謂也對曰夫社束木而塗之䑕因往託
焉熏之則恐燒其木灌之則恐敗其途此䑕所
㠯不可得殺者以社故也夫國亦有焉人主左
右是也内則蔽善惡于君上外則賣權重于百

姓不誅之則爲亂誅之則爲人主所案據腹而
有之此亦國之社䑕也人有酤酒者爲器甚潔
清置表甚長而酒酸不售問之里人其故里人
云公狗之猛人挈器而入且酤公酒狗迎而噬
之此酒所以酸而不售也夫國亦有猛狗用事
者是也有道術之士欲千萬乗之主而用事者
迎而齕之此亦國之猛狗也左右爲社䑕用事
者爲猛狗主安得無壅國安得無患乎○或作
用事者爲猛狗則道術之士不得用矣此治國

之所患也
　景公問欲令祝史求福晏子病以常辤罪而
　　無求第十
景公問晏子曰寡人意氣衰身病甚今吾欲具
圭璋犠牲令祝宗薦之乎上帝宗朝意者禮可
以干福乎晏子對曰嬰聞之古者先君之干福
也政必合乎民行必順乎神節宫室不敢大斬
伐無偪山林節飲食無多畋漁㠯無偪川澤祝
宗用事辭罪而不敢有所求也是㠯神民俱順

而山川納祿今君政反乎民而行悖乎神大宫
室多斬伐㠯偪山林羡飮食多畋漁㠯偪川澤
是以民神俱怨而山川収禄司過薦罪而祝宗
祈福意者逆乎公曰寡人非夫子無所聞此請
革心易行于是廢公阜之游止海食之獻斬伐
者㠯時畋漁者有數居處飮食節之勿羡祝宗
用事辭罪而不敢有所求也故隣國忌之百姓
親之晏子没而後衰
　景公問古之盛君其行如何晏子對以問道

　　者更正第十一
景公問晏子曰古之盛君其行如何晏子對曰
薄于身而厚于民約于身而廣于世其處上也
足以眀政行教不以威天下其取財也權有無
均貧冨不以養嗜欲誅不避貴賞不遺賤不滛
于樂不遁于哀盡智導民而不伐焉勞力歲事
而不責焉爲政尚相利故下不以相害行教尚
相&KR0738;故民不以相惡爲名刑罸中扵法廢罪順
扵民是以贒者處上而不華不肖者處下而不

怨四海之内社稷之中粒食之民一意同欲若
夫私家之政生有遺教此盛君之行也公不圖
晏子曰臣聞問道者更正聞道者更容今君稅
歛重故民心離市買悖故啇旅絕玩好充故家
貨殫積邪在扵上蓄怨藏扵民嗜欲&KR0879;扵側毀
非滿扵國而公不圖公曰善于是令玩好不御
公市不豫宫室不飾業土不成止役輕稅上下
行之而百姓相親
　景公問謀必得事必成何術晏子&KR1987;以度義

　　因民第十二
景公問晏子曰謀必得事必成有術乎晏子對
曰有公曰其術如何晏子曰謀度扵義者必得
事因于民者必成公曰奚謂也對曰其謀也左
右無所繫上下無所靡其聲不悖其實不逆謀
扵上不違天謀扵不違民以此謨者必得矣事
大則利厚事小則利薄稱事之小大權利之輕
重國有義勞民有如利㠯此舉事者必成矣夫
逃人而謨雖成不安傲民舉事雖成不榮故臣

聞義謀之法者民事之本也故及義而謀信民
而動未聞存者也昔三代之興也謀必度其義
事必因于民及其衰也建謀者及義興事傷民
故度義因民謀事之術也公曰寡人不敏聞善
不行其已如何對曰上君全善其次出入焉其
次結邪而羞問全善之君能制出入之君時問
之君雖日危尚可以没身羞問之君不能保其
身今君雖危尚可没其身也
　景公問爲國家者何如晏子對以舉贒官能

　　第十三
景公問晏子曰蒞國治民善爲國家者何如晏
子對曰舉贒以臨國官能以敕民則其道也舉
贒官能則民與若矣公曰雖有贒能吾庸知乎
晏子對曰贒而隱庸爲贒乎吾君亦不務乎是
故不知也公曰請問求贒對曰觀之以其游說
之㠯其行君無以靡曼辯辤定其行無以毀譽
非議定其身如此則不爲行㠯揚聲不掩欲以
榮君故通則視其所舉竆則視其所不爲富則

視其所不耴夫上士難進而易退也其次易進
易退也其下易進難退也以此數物者耴人其
可乎
　景公問君臣身尊而榮難乎晏子對以易第
　　十四
景公問晏子曰爲君身尊民安爲臣事治身榮
難乎易乎晏子對曰易公曰何若對曰爲君節
飬其餘以顧民則君尊而民安爲臣忠信而無
踰職業則事治而身榮公又問爲君何行則危

爲臣何行則廢晏子對曰爲君厚藉歛而託之
爲民進讒䛕而託之用贒逺公正而託之不順
君行此三者則危爲臣比周以求寸踰職業防
下隱利而求多從君不陳過而求親人臣行此
三者則廢故眀君不以邪觀民守則而不虧立
灋儀而不犯苟有所求于民而不㠯身害之是
故刑政安扵下民心固扵上故察士不比周而
進不爲茍而求言無隂陽行無内外順則進否
則退不與上行邪是㠯進不失廉退不失行也

　景公問天下之所以存亡晏子對以六說第
　　十五
景公問晏子曰寡人持不仁其無義耳也不然
北面與夫子而義晏子對曰嬰人臣也公曷爲
出若言公曰請終問天下之所以存亡晏子曰
縵宻不能蔍苴學者詘身無㠯用人而又不爲
人用者卑善人不能戚惡人不能踈者危交游
朋友徔無以說扵人又不能說人者窮事君要
利大者不得小者不爲者餧脩道立義大不能

專小不能附者㓕此足以觀存亡矣
　景公問君子常行曷若晏子對㠯三者第十
　　六
景公問晏子曰君子常行曷若晏子對曰衣冠
不中不敢以入朝所言不義不敢㠯要君行已
不順不敢治事不公不敢以蒞衆衣冠無不中
故朝無竒辟之服所言無不義故下無僞上之
報身行順治事公故國無阿黨之義三者君子
之常行者也

　景公問賢君治國若何晏子對㠯任贒愛民
　　第十七
景公問晏子曰賢君之治國若何晏子對曰其
政任賢其行&KR0738;民其耴下節其自養儉在上不
犯下在治不傲窮從邪害民者有罪進善舉過
者有賞其政刻上而饒下赦過而救窮不因喜
㠯加賞不因怒以加罸不從欲㠯勞民不脩怒
而危國上無驕行下無謟德上無私義下無竊
權上無杇蠧之藏下無凍餒之民不事驕行而

尚司其民安樂而尚親贒君之治國若此
　景公問明王之教民何若晏子對以先行義
　　第十八
景公問晏子曰眀王之教民何若晏子對曰眀
其教令而先之以行義飬民不苛而防之以刑
辟求所于下者不務扵上所禁於民者不行于
身守于民財無虧之以利立于儀灋不犯之㠯
邪茍所求于民不以身害之故下之勸徔其教
也稱事以任民中聽以禁邪不窮之以勞不害

之㠯實苟所禁于民不以事逆之故下不敢犯
其上也古者百里而異習千里而殊俗故眀王
修道一民同俗上愛民爲灋下相親爲義是㠯
天下不相遺此眀王教民之理也
　景公問忠臣之事君何若晏子對以不與君
　　䧟于難第十九
景公問扵晏子曰忠臣之事君也何若晏子&KR1987;
曰有難不死出亡不送公不恱曰君裂地而封
之疏爵而貴之君有難不死出亡不送可謂忠

乎對曰言而見用終身無難臣奚死焉謀而見
從終身不出臣奚送焉若言不用有難而死之
是妄死也謀而不從出亡而送之是詐僞也故
忠臣也者能納善扵君不能與君䧟扵難
　景公問忠臣之行何如晏子&KR1987;以不與君行
　　邪第二十
景公問晏子曰忠臣之行何如對曰不掩君過
諫乎前不華乎外選賢進能不私乎内稱身就
位計能定祿睹贒不居其上受祿不過其量不

權居㠯爲行不稱位以爲忠不揜賢㠯隱長不
刻下以䛕上君在不事太子國危不交諸侯順
則進否則退不與君行邪也
　景公問佞人之事君何如晏子對愚君所信
　　也第二十一
景公問佞人之事君如何晏子對曰意難難不
至也眀言行之以飾身僞言無欲以說人嚴其
交以見其愛觀上之所欲而㣲爲之偶求君逼
爾而隂爲之與内重爵禄而外輕之以誣行下

事左右而面示正公以僞廉求上采聽而幸㠯
求進傲祿以求多辤任㠯求重工乎取鄙乎予
歡乎新慢乎故恡乎財薄乎施覩貧窮若不識
趨利若不及外交以自揚背親㠯自厚積豐義
之飬而聲矜䘏之義非譽乎情而言不行身渉
旹所議而好論贒不肖有之已不難非之人無
之已不難求之人其言彊梁而信其進敏遜而
順此佞人之行也眀君之所誅愚君之所信也
　景公問聖人之不得意何如晏子對以不與

　世䧟乎邪第二十二
景公問晏子曰聖人之不得意何如晏子對曰
上作事反天時從政逆鬼神籍歛殫百姓四時
易序神祗並怨道忠者不聽薦善者不行䛕過
者有眘救失者有罪故聖人伏匿隱處不干長
上潔身守道不與世䧟乎邪是㠯卑而不失義
瘁而不失廉此聖人之不得意也聖人之得意
何如對曰世治政平舉事調乎天藉歛和乎百
姓樂及其政逺者懐其悳四旹不失序風雨不

降虐天眀象而贊地長育而具物神降福而不
靡民服教而不僞治無怨業居無廢民此聖人
之得意也
　景公問古者君民用國不危弱晏子對以文
　　王第二十三
景公問晏子曰古者君民而不危用國而不弱
惡乎失之晏子對曰嬰聞之㠯邪蒞國以暴和
民者危脩道㠯要利得求而返邪者弱古者文
王修悳不㠯要利㓕暴不以順紂于崇侯之暴

而禮梅伯之醢是以諸侯明乎其行百姓通乎
其悳故君民而不危用國而不弱也
　景公問古之莅國者任人如何晏子對㠯人
　　不同能第二十四
景公問晏子曰古之蒞國治民者其任人何如
晏子對曰地不同生而任之以一種責其俱生
不可得人不同能而任之㠯一事不可責徧成
責焉無已智者有不能給求焉無饜天地有不
能贍也故明王之任人謟䛕不邇乎左右阿黨

不治乎本朝任人之長不强其短任人之工不
强其拙此任人之大畧也
　景公問古者離散其民如何晏子對以今聞
　　公令如冦讐第二十五
景公問晏子曰古者離散其民而隕失其國者
其常行何如晏子對曰國貧而好大智薄而好
專貴無賤親焉大臣無禮焉尚䜛䛕而賤贒人
樂簡慢而玩百姓國無常灋民無經紀好辯以
爲忠流湎而忘國好兵而忘民肅于罪誅而慢

扵慶賞樂人之哀利人之德難不足以懐人政
不足㠯惠民賞不足㠯勸善刑不足以防非亡
國之行也今民聞公今如冦讐此古離散其民
隕失其國所常行者也
　景公問欲和臣親下晏子&KR1987;以信順儉節第
　　二十六
景公問晏子曰吾欲和民親下柰何晏子對曰
君得臣而任使之與言信必順其今赦其過任
大無多責焉使邇臣無求嬖焉無以嗜欲貧其

家無信䜛人傷其心家不外求而足事君不因
人而進則臣和矣儉扵藉歛節于貨財作工不
歷時使民不盡力百官節適關市省征山林陂
澤不專其利領民治民勿使煩亂知其貧冨勿
使凍餒則民親矣公曰善寡人聞命矣故令諸
子無外親謁辟梁丘據無使受報百官節適關
市省征陂澤不禁冤報者過留獄者諸焉
　景公問得贒之道晏子對㠯舉之以語考之
　　以事第二十

景公問晏子曰耴人得贒之道何如晏子對曰
舉之㠯語考之㠯事能諭則尚而親之近而勿
辱㠯耴人則得贒之道也是以眀君居上寡其
官而多其行拙扵文而工扵事言不中不言行
不法不爲也
　景公問臣之報君何以晏子對㠯報以悳第
　　二十八
景公問晏子曰臣之報其君何以晏子&KR1987;曰臣
雖不知必務報君㠯德士逢有道之君則順其

令逢無道之君則爭其不義故君者擇臣而使
之臣雖賤亦得擇君而事之
　景公問臨國蒞民所患何也晏子對㠯患者
　　三第二十九
景公問晏子曰臨國莅民所患何也晏子對曰
所患者三忠臣不信一患也信臣不忠二患也
君臣異心三患也是以眀君居上無忠而不信
無信而不忠者是故君臣同欲而百姓無怨也
　景公問爲政何患晏子對以善惡不分第三

　　十
景公問于晏子曰爲政何患晏子對曰患善惡
之不分公曰何以察之對曰審擇左右善則百
僚各得其所宜而善惡分孔子聞之曰此言也
信矣善進則不善無由入矣不善進則善無由
入矣

晏子春秋内篇問上第三終

晏子春秋内篇問下第四　　景公問何修則夫先王之游晏子對㠯省
　　　耕實第一
　　景公問桓公何以致霸晏子對㠯下贒以
　　　身第二
　　景公問欲逮桓公之後晏子對㠯任非其
　　　人第三
　　景公問廉政而長乆晏子對㠯其行水也
　　　第四

　　景公問爲臣之道晏子對㠯九節第五
　　景公問贒不肖可學乎晏子對㠯彊勉爲
　　　上第六
　　景公問富民安衆晏子對㠯節中聽第七
　　景公問國如何則謂安晏子對㠯内安政
　　　外歸義第八
　　景公問諸侯孰危晏子對㠯莒其先亡第
　　　九
　　景公使吳吳王問可處可去晏子對㠯視

　　　國治亂第十
　　景公問保威强不失之道晏子對以先民
　　後身第十一
　　景公使魯魯君問何事囘曲之君晏子對
　　　㠯庇族第十二
　　魯昭公問魯一國迷何也晏子對以化爲
　　　一心第十三
　　魯昭公問安國衆民晏子對以事大飬小
　　　謹節聽儉第十四

　　晏子使晉晉平公問先君得衆若何晏子
　　　對以如美淵澤第十五
　　晉平公問齊君德行髙下晏子對以小善
　　　第十六
　　晉叔向問齊國若何晏子對以齊德衰民
　　　歸田氏第十七
　　叔向問齊悳衰子若何晏子對以進不失
　　　退忠不失行第十八
　　叔向問正士邪人之行如何晏子對㠯使

　　　下順逆第十九
　　叔向問事君徒處之義奚如晏子對㠯大
　　　贒無擇第二十
　　叔向問處亂世其行正曲晏子對㠯民爲
　　　本第二十一
　　叔向問意孰爲髙行孰爲厚晏子&KR1987;以愛
　　　民樂民第二十二
　　叔向嗇吝&KR0738;扵行何如晏子對嗇者君子
　　　之道第二十三

　　叔向問君子之大義何若晏子對以尊贒
　　　退不肖第二十四
　　向叔問傲世樂業能行道乎晏子對以狂
　　　惑也第二十五
　　叔向問人何若則榮晏子對㠯事君親忠
　　　孝第二十六
　　叔向問人何以則可保身晏子對以不要
　　　幸第二十七
　　曾子問不諌上不顧民可成行義者晏子

　　　以何以成也第二十八
　　梁丘據問子事三君不同心晏子對㠯一
　　　心可㠯事百君第二十九
　　栢常騫問道無㓕身無廢晏子對㠯養世
　　　君子第三十
　景公問何脩則夫先王之游晏子對以省耕
　　實第一
景公出游問扵晏子曰吾欲觀扵轉附朝舞尊
海而南至扵琅琊寡人何修則夫先王之逰晏

子再拜曰善哉君之問也聞天子之諸侯爲廵
狩諸侯之天子爲述職故春省耕而𥙷不足者
謂之游秋省實而助不給者謂之豫夏諺曰吾
君不逰我曷以休吾君不豫我曷㠯助一遊一
豫爲諸侯度今君之游不然師行而量食貧苦
不𥙷勞者不息夫從南歷時而不反謂之流從
下而不反謂之連從獸而不歸謂之荒從樂而
不歸謂之亡古者聖王無流連之游荒亡之行
公曰善命吏計公掌之粟藉長㓜貧氓之數吏

所委發廪出粟以予貧民者三千鍾公所身見
癃老者七十人振贍之然後歸也
　景公問桓公何以致覇晏子對以下贒以身
　　第二
景公問扵晏子曰昔吾先君桓公善飲酒窮樂
食味方丈好色無别辟若此何以能率諸侯以
朝天子乎晏子對曰昔吾先君桓公變俗以政
下贒以身管仲君之賊者也知其能足以安國
濟功故迎之于魯郊自御禮之扵廟異日君過

于康莊聞寗戚歌止車而聴之則贒人之風也
舉㠯爲大田先君見贒不留使能不怠是㠯内
政則民懐之征伐則諸侯畏之今君聞先君之
過而不能眀其大節桓公之霸也君奚疑焉
　景公欲逮桓公之後晏子對㠯任非其人第
　　三
景公問晏子曰昔吾先君桓公徔車三百乗九
合諸侯一匡天下今吾從車千乗可㠯逮先君
桓公之後乎晏子對曰桓公徔車三百乗九合

諸侯一匡天下者左有鮑叔右有仲父今君左
爲倡右爲優䜛人在前䛕人在後又焉可逮桓
公之後者乎
　景公問廉政而長久晏子對㠯其行水也第
　　四
景公問晏子廉政而長久其行何也晏子對曰
其行水也美哉水乎清清其濁不無雩途其清
無不灑除是以長久也公曰廉政而遫亡其行
何也對曰其行石也堅哉石乎落落視之則堅

循之則堅内外皆堅無㠯爲乆是㠯遫亡也
　景公問爲臣之道晏子對㠯九節第五
景公問晏子曰請問爲臣之道晏子對曰見善
必通不私其利慶善而不有其名稱身居位不
爲苟進稱事授祿不爲茍得體貴側賤不逆其
倫居贒不肖不亂其序肥利之地不爲私邑贒
質之士不爲私臣君用其所言民得其所利而
不伐其功此臣之道也
　景公問賢不肖可學乎晏子對以勉强爲上

　　第六
景公問晏子曰人性有賢不肖可學乎晏子對
曰詩云高山仰止景行行止之者其人也故諸
侯並立善而不怠者爲長長列士竝學終善者
爲師
　景公問冨民安衆晏子對㠯節欲中聽第七
景公問晏子曰富民安衆難乎晏子對曰易節
欲則民冨中聽則民安行此兩者而已矣
　景公問國何如則謂安晏子對以内安政外

　　歸義第八
景公問晏子曰國如何則可謂安矣晏子對曰
下無諱言官無怨治通人不華窮民不怨喜樂
無羡賞忿怒無羡刑上有禮扵士下有恩于民
地博不兼小兵强不刼弱百姓内安其政外歸
其義可謂安矣
　景公問諸侯孰危晏子對㠯莒其先亡第九
景公問晏子曰當今之時諸侯孰危晏子對曰
莒其先亡乎公曰何故對曰地侵扵齊貨謁于

　　晉是以亡也
　晏子使吳吳王問可處可去晏子對以視國
　　治亂第十
晏子聘扵吳吳王曰子大夫以君命辱在弊邑
之地施貺寡人寡人受貺矣願有私問焉晏子
廵遁而對曰嬰北方之賤臣也得奉君命㠯趨
扵末朝恐辤令不審譏扵下吏懼不知所以對
者吳王曰寡人聞夫子久矣今乃得見願終其
問晏子避席對曰敬受命矣吳王曰國如何則

可處如何則可去也晏子對曰嬰聞之親疏得
處其倫大臣得盡其忠民無怨治國無虐刑則
可處矣是㠯君子懐不逆之君居治國之位親
䟽不得居其倫大臣不得盡其忠民多怨治國
有虐刑則可去矣是㠯君子不懐暴君之祿不
處亂國之位
　吳王問保威强不失之道晏子對㠯先民後
　　身第十一
晏子聘於吳吳王曰敢問長保威强勿失之道

若何晏子對曰先民而後身先施而後誅强不
暴弱貴不凌賤富不傲貧百姓並進有司不侵
民和政平不㠯威强退人之君不以衆强兼人
之地其用灋爲時禁暴故世不逆其志其用兵
爲衆屏患故民不疾其勞此長保威强勿失之
道也此者危矣吳王忿然作色不說曰晏子曰
寡君之事畢矣嬰無斧鑕之罪請辭而行遂不
復見
　晏子使魯魯君問何事囘曲之君晏子對㠯

　　庇秩第十二
晏子使魯見昭公昭公說曰天下㠯子大夫語
寡人者衆矣今得見而羡乎所聞請私而無爲
罪寡人聞大國之君盖囘曲之君也曷爲以子
大夫之行事囘曲之君乎晏子逡循對曰嬰不
肖嬰之族又不若嬰待嬰而祀先者五百家故
嬰不敢擇君晏子出昭公語人曰晏子仁人也
反亡君安危國而不私利焉僇崔杼之尸滅賊
亂之徒不獲名焉使齊外無諸侯之憂内無國

家之患不伐功焉鍖然不滿退託扵族晏子可
謂仁人矣
　魯昭公問魯一國迷何也晏子對㠯化爲一
　　心第十三
晏子聘于魯魯昭公問焉吾聞之莫三人而迷
今吾以魯一國迷慮之不免于亂何也晏子對
曰君之所尊舉而冨貴入所㠯與圖身出所以
與圖國及左右偪邇皆同于君之心者也犒魯
國化而爲一心曾無與二其何暇有三夫偪邇

于君之側者距本朝之勢國之所以治也左右
讒䛕相與塞善行之所㠯衰也士者持祿游者
飬交身之所以危也詩曰芁芁棫檏薪之槱之
濟濟辟王左右趨之此言古者聖王眀君之使
以善也故外知事之情而内得心之誠是㠯不
迷也
　魯昭公問安國衆民晏子對以事大養小謹
　　聽節儉第十四
晏子聘于魯魯昭公問曰夫儼然辱臨弊邑竊

甚嘉之寡人受貺請問安國衆民如何晏子對
曰嬰聞傲大賤小則國危慢聽厚歛則民散事
大飬小安國之器也謹聽節儉衆民之術也
　晏子使晉晉平公問先君得衆若何晏子對
　　以如美淵澤第十五
晏子使晉晉平公饗之文室旣靜矣晏以平公
問焉曰昔吾先君得衆若何晏子對曰君饗寡
君施及使臣御在君側恐懼不知所以對平公
曰聞子大夫數矣今廼得見願終聞之晏子對

曰臣聞君子如美淵澤容之衆人歸之如魚有
依極其游泳之樂若淵澤決竭其魚動流夫徃
者維雨乎不可復已公又問曰請問莊公與今
孰贒晏子曰兩君之行不同臣不敢不知也公
曰王室之正也諸侯之專制也是㠯欲聞子大
夫之言也對曰先君莊公不安靜處樂節飮食
不好鍾鼓好兵作武士與同飢渇寒暑君之强
過人之量有一過不能已焉是以不免于難今
君大宫室美䑓榭以辟飢渇寒暑畏禍敬鬼神

君之善足㠯没身不足以及子孫矣
　晉平公問齊君德行高下晏子對以小善第
　　十六
晏子使扵晉晉平公問曰吾子之君徳行髙下
如何晏子對㠯小善公曰否吾非問小善問子
之君德行髙下也晏子蹵然曰諸侯之交紹而
相見辭之有所隱也君之命質臣無所隱嬰之
君無稱焉平公蹵然而辤送再拜而反曰殆哉
吾過誰曰齊君不肖直稱之士正在本朝也

　晉叔向問齊國若何晏子對㠯齊悳衰民歸
　　田氏第十七
晏子聘于晉叔向從之宴相與語叔向曰齊其
何如晏子對曰此季世也吾弗知齊其爲田氏
乎叔向曰何謂也晏子曰公棄其民而歸扵田
氏齊舊四量豆區釡鐘四升爲豆各自其四㠯
登扵釡釡十則鐘田氏三量皆登一焉鐘乃巨
矣㠯家量貸以公量収之山木如市弗加于山
魚鹽唇蛤弗加扵海民叅其力二入扵公而衣

食其一公積杇蠧而老小涷餒國都之市屨賤
而踊貴民人痛疾或燠休之昔者殷人誅殺不
當僇民無時文王慈惠殷衆収䘏無主是故天
下歸之無私與維悳之授今公室驕暴而田氏
慈惠其愛人如父母而歸之如流水無獲民將
焉避其伯直柄虞遂伯戲其相胡公大姬巳在
齊矣叔向曰雖吾公室亦季世也鳶不駕卿無
軍行公乗無人卒列無長庻民罷弊宫室滋侈
道殣相望而女富溢尤民聞公命如逃冦讐欒

郤晉原孤續慶伯降在皂隷政在家門民無所
依而君日不悛㠯樂慆憂公室之卑其何日之
有讒鼎之銘曰昧旦丕顯後世猶怠曰不悛其
竜久乎晏子曰然則子將若何叔向曰人事畢
矣待天而巳矣晉之公族盡矣肸聞之公室將
卑其宗族枝葉先落則公從之肸之宗十一族
維羊舌氏在而已肸又無子公室無度幸而得
死豈其獲祀焉
　叔向問齊悳衰子若何晏子對㠯進不失忠

　　退不失行第十八
叔向問晏子曰齊國之德衰矣今子何若晏子
對曰嬰聞事明君者竭心力以没其身行不逮
則退不㠯誣持祿事惰君者優游其身以没其
世力不能則去不以䛕持危且嬰聞君子之事
君也進不失忠退不失行不茍合㠯隱忠可謂
不失忠不持利以傷廉可謂不失行叔向曰善
哉詩有之曰進退維谷其此之謂歟
　叔向問正士人邪之行如何晏子對㠯使下

　　順逆第十九
叔向問晏子曰正士之義邪人之行何如晏子
對曰正士處勢臨衆不阿私行扵國足飬而不
忘故通則事上使䘏其下窮則教下使順其上
事君盡禮行忠不正爵祿不用則去而不議其
交友也論身義行不爲苟戚不同則踈而不悱
不毀進扵君不㠯刻民尊於國故用扵上則民
安行扵下則君尊故得衆上不疑其身用于君
不悖扵行是㠯進不䘮亡退不危身此正士之

行也邪人則不然用扵上則虐民行于下則逆
上事君茍進不道忠交友苟合不道行持䛕巧
以正祿比姦邪以厚養矜爵祿㠯臨人夸體貌
以華世不任扵上則輕議不䔍于友則好誹故
用于上則民憂行于下則君危是㠯其事君近
扵罪其交友近扵患其得上辟于辱其爲生僨
于刑故用于上則誅行于下則弒是故交通則
辱生患則危此邪人之行也
　叔向問事君徒處之義奚如晏子對㠯大贒

　　無擇第二十
叔向問晏子曰事君之倫徒處之義奚如晏子
對曰事君之倫知慮足㠯安國譽厚足㠯導民
和柔足㠯懐衆不廉上以爲名不倍民㠯爲行
上也潔于治已不飾過以求先不䜛䛕㠯求進
不阿久私不誣所能次也盡力守職不怠奉官
從上不敢陏畏上故不苟忌罪故不辟下也三
者事君之倫也及夫大贒則徒處與有事無擇
也隨時宜者也有所謂君子者能不足以𥙷上

退處不順上治唐園考菲履共恤上令第長郷
里不夸言不愧行君子也不以上爲本不㠯民
爲憂内不恤其家外不顧其身游夸言愧行自
勒于飢寒不及醜儕命之曰狂僻之民眀上之
所禁也進也不能及上退也不能徒處作窮于
冨利之門畢志于畎畞之業窮通行無常處之
慮佚于心利通不能窮業不成命之曰處封之
民眀上之所誅也有智不足𥙷君有能不足以
勞民俞身徒處謂之傲上茍進不擇所道茍得

不知所惡謂之亂賊身無以與君能無以勞民
飾徒處之義揚輕上之名謂之亂國明君在上
三者不免罪叔向曰贒不肖性夫吾每有問而
未嘗自得也
　叔向問處亂世其正曲晏子對㠯民爲本第
　　二十一
叔向問晏子曰世亂不遵道上辟不用義正行
則民遺曲行則道廢正行而遺民乎與持民而
遺道乎此二者之于行何如晏子對曰嬰聞之

卑而不失尊曲而不失正者以民爲本也苟持
民矣安有遺道茍遺民矣安有正行焉
　叔向問意孰爲高行孰爲厚晏子對以愛民
　　樂民第二十二
叔向問晏子曰意孰爲髙行孰爲厚對曰意莫
髙于&KR0738;民行莫厚扵樂民又問曰意孰爲下行
孰爲賤對曰意莫下扵刻民行莫賤于害身也
　叔向問嗇吝&KR0738;之扵行何如晏子對以嗇者
　　君子之道第二十三

叔向問晏子曰嗇吝&KR0738;之于行何如晏子對曰
嗇者君子之道吝&KR0738;者小人之行也叔向曰何
謂也晏子曰稱財多寡而節用之冨無金藏貧
不假貸謂之嗇積多不能分人而厚自養謂之
吝不能分人又不能自養謂之愛故夫嗇者君
子之吝愛者小人之行也
　叔向問君子之大義何若晏子對以尊賢退
　　不肖第二十四
叔向問晏子曰君子之大義何若晏子對曰君

子之大義和調而不縁溪盎而不苛莊敬而不
狡和柔而不銓刻廉而不劌行精而不以眀汚
齊尚而不以遺罷冨貴不傲物貧竆不易行尊
贒而不退不肖此君子之大義也
　叔向問傲世樂業能行道乎晏子對㠯狂惑
　　也第二十五
叔向問晏子曰進不能事上退不能爲家傲世
樂業枯槁爲名不疑其所守者可謂能行其道
乎晏子對曰嬰聞古之能行道者世可正㠯則

不可㠯正則曲其正也不失上下之倫其曲也
不失仁義之理道用與世樂業不用有所依歸
不㠯傲上華世不以枯槁爲名故道者世之所
以治而身之所以安也今㠯不事上爲道㠯不
顧家爲行㠯枯槁爲名世行之則亂身行之則
危且天之與地而上下有衰矣明王始立而居
國爲制矣政教錯而民行有倫矣今以不事上
爲道及天地之衰矣以不顧家爲行倍先聖之
道矣㠯枯槁爲名則世塞政教之途矣有明上

可㠯爲下遭亂世不可㠯治亂說若道謂之惑
行若道謂之狂惑者狂者木石之檏也而道義
未戴焉
　叔向問人何若則榮晏子對以事君親忠孝
　　第二十六
叔向問晏子曰何若則可謂榮矣晏子對曰事
親孝無悔往行事君忠無悔徃辭和扵兄弟信
扵朋友不謟過不責得言不相坐行不相反在
上治民足㠯尊君在下蒞修足㠯變人身無所

咎行無所創可謂榮矣
　叔向問人何㠯可保身晏子對㠯不要幸第
　　二十七
叔向問晏子曰人何以則可謂保其身晏子對
曰詩曰旣明且哲以保其身夙夜匪懈以事一
人不庻㡬不要幸先其難乎而後幸得之時其
所也失之非其罪也可謂保其身矣
　曾子問不諫上不顧民㠯成行義者晏子對
　　㠯何㠯成也第二十八

曾子問晏子曰古者嘗有上不諫上下不顧民
退處山谷以成行義者也晏子對曰察其身無
能也而託乎不欲諫上謂之誕意也上惛亂悳
義不行而邪辟朋黨贒人不用士亦不易其行
而從邪以求進故有隱有不隱其行法士也廼
夫議上則不取也夫上不諫上下不顧民退處
山谷嬰不識其何㠯爲成行義者也
　梁丘㨿問子事三君不同心晏子對㠯一心
　　可事百君第二十九

梁丘據問晏子曰子事三君君不同心而子俱
順焉仁人固多心乎晏子對曰嬰聞之順愛不
懈可以使百姓暴强不忠不可㠯使一人一心
可㠯事百君三心不可以事一君仲尼聞之曰
小子識之晏子㠯一心事百君者也
　栢常騫問道無㓕身無廢晏子對以養世君
　　子第三十
栢常騫去周之齊見晏子曰騫周室之賤史也
不量其不肖願事君子敢問正道直行則不容

于世隱道危行則不忍道亦無滅身亦無廢者
何若晏子曰善哉問事君乎嬰聞之執二灋𥚑
則不取也輕進苟合則不信也直易無諱則速
傷也新始好利則無敝也且嬰聞養世之君子
徔重不爲進從輕不爲退省行而不伐讓利而
不夸陳物而勿專見象而勿强道不滅身不廢
矣

晏子春秋内篇問下第四終


晏子春秋内篇襍上第五　　莊公不恱晏子晏子坐地訟公而　第一
　　莊公不用晏子致邑而退後有崔氏之難
　　　第二
　　崔慶刦齊將軍大夫盟晏子不與第三
　　晏子再治阿而信見景公任以國政第四
　　景公惡故人晏子退國亂復召晏子第五
　　齊饑晏子因路之役㠯振民第六
　　景公欲墮東門之堤晏子謂不可變古第

　　　七
　　景公憐饑者晏子稱治國之本㠯長其意
　　第八
　　景公探雀鷇鷇弱反之晏子稱長㓜㠯賀
　　　第九
　　景公睹乞兒扵塗晏子諷公使養第十
　　景公慙刖跪之辱不朝晏子稱直請賞之
　　　第十一
　　景公夜徔晏子飮晏子稱不敢與第十二

　　景公使進食與裘晏子對㠯社稷臣第十
　　　三
　　晏子飲景公正家老歛欲與民共樂第十
　　　四
　　晏子飲景公酒呼具火晏子稱詩以辤第
　　　十五
　　晉欲攻齊使人徃觀晏子㠯禮侍而折其
　　　謀第十六
　　景公問東門無澤年榖而對以氷晏子請

　　罷伐魯第十七
　　景公使晏子予魯地而魯使不盡受第十
　　　八
　　景公游紀得金　中書晏子因以諷之第
　　　十九
　　景公贒魯昭公去國而自悔晏子謂無及
　　　已第二十
　　晏子使魯布事巳仲尼以爲知禮第二十
　　　一

　　晏子之魯進食有豚亡二肩不求其人第
　　　二十二
　　曾子將行晏子送之而贈㠯善言第二十
　　　三
　　晏子之晉睹齊纍越石父解左驂贖之與
　　　歸第二十四
　　晏子之御感妻言而自抑損晏子薦以爲
　　　大夫第二十五
　　泯子午見晏子晏子恨不盡其意第二十

　　　六
　　晏子乞北郭騷米以養母騷殺身㠯眀道
　　　晏子之贒第二十七
　　景公欲見高糺晏子辤以祿仕之臣第二
　　　十八
　　髙糺治晏子家不得其俗乃逐人第二十
　　　九
　　晏子居䘮遜畣家老仲尼善之第三十

　莊公不恱晏子晏子坐地訟公而歸第一
晏子臣扵莊公公不恱飲酒令召晏子晏子至
入門公令樂人奏歌曰已哉巳哉寡人不能說
也爾何來爲晏子入坐樂人三奏然後知其謂
已也遂起北面坐地公曰夫子從席曷爲坐地
晏子對曰嬰聞訟夫坐地今嬰將與君訟敢毋
坐地乎嬰聞之衆而無義彊而無禮好勇而惡
贒者禍必及其身若公者之謂矣且嬰言不用
願請身去遂趨而歸管籥其家者納之公財在

外者斥之市曰君子有力扵民則進爵祿不辤
貴冨無力于民而旅食不惡貧賤逐徒行而東
畊扵海濱居數年果有崔杼之難
　莊公不用晏子致邑而退後有崔氏之禍第
　　二
晏子爲莊公臣言大用每朝賜爵益邑俄而不
用每朝致邑與爵爵邑盡退朝而乗嘳然而歎
終而笑其㒒曰何歎笑相從數也晏子曰吾嘆
也哀吾君不免扵難吾笑也喜吾自得也吾亦

無死矣崔杼果弑莊公晏子立崔杼之門從者
曰死乎晏子曰獨吾君也乎哉吾死也曰行乎
曰獨吾罪也乎哉吾亡也曰歸乎曰吾君死安
歸君民者豈以陵民社稷是主臣君者豈爲其
口實社稷是養故君爲社稷死則死之爲社稷
亡則亡之若君爲巳死而爲己亡非其私䁥孰
能任之且人有君而弑之吾焉得死之而焉得
亡之將庸何歸門啓而入崔子曰子何不死子
何不死晏子曰禍始吾不在也禍終吾不知也

吾何爲死且吾聞之㠯亡爲行者不足以存君
以死爲義者不足㠯立功嬰豈其婢子也哉其
縊而從之也遂袒免坐枕君尸而哭興三踊而
岀人謂崔子必殺之崔子曰民之望也舎之得
民
　崔慶刼齊將軍大夫盟晏子不與第三
崔杼旣弑荘公而立景公杼與慶封相之刼諸
將軍大夫及顯士庻人扵大宫之坎上令無得
不盟者爲壇三仭塪其下以甲千列環其内外

盟者皆脫劒而入維晏子不肎崔杼許之有敢
不盟者㦸拘其頸劍承其心令自盟曰不與崔
慶而與公室者受其不祥言不疾指不至血者
死所殺七人次及晏子晏子奉桮血仰天嘆曰
嗚呼崔子爲無道而弑其君不與公室而與崔
慶者受此不祥俛而飲血崔杼謂晏子曰子變
子言則齊國吾與子共之子不變子言㦸旣在
脰劒旣在心維子圖之也晏子曰刼吾㠯刅而
失其志非勇也囘吾㠯利而倍其君非義也崔

子子獨不爲天討乎詩云莫莫葛虆施扵條枚
愷悌君子求福不囘今嬰且可以囘而求福乎
曲刅鉤之直兵推之嬰不革矣崔杼將殺之或
曰不可子以子之君無道而殺之今其臣有道
之士也又徔而殺之不可以爲教矣崔子遂舎
之晏子曰若大夫爲大不仁而爲小仁焉有中
乎趨出授綏而乗其㒒將馳晏子撫其手曰徐
之疾不必生徐不必死鹿生扵野命縣于厨嬰
命有繫矣按之成節而後去詩云彼已之子舎

命不渝晏子之謂也
　晏子再治阿而信見景公任以國政第四
景公使晏子爲東阿宰三年毀聞扵國景公不
說召而免之晏子謝曰嬰知嬰之過矣請復治
阿三年而譽必聞扵國景公不忍復使治阿三
年而譽聞扵國景公說召而賞之景公問其故
對曰昔者嬰之治阿也築蹊徑急門閭之政而
淫民惡之舉儉力孝弟罸偷窳而惰民惡之決
獄不避貴强惡之左右所求法則予非灋則否

而左右惡之事貴人體不過禮而貴人惡之是
㠯三邪毀乎外二讒毀于内三年而毀聞乎君
也今臣謹更之不築蹊徑而緩門閭之政而滛
民說不舉儉力孝弟不罸偷窳而惰民說决獄
阿貴强而貴彊說左右所求言諾而左右說事
貴人體過禮而貴人說是三邪譽乎外二讒譽
乎内三年而譽聞于君也昔者嬰之所以當誅
者宜賞今所㠯當賞者宜誅是故不敢受景公
知晏子贒廼任以國政三年而齊大興

　景公惡故人晏子退國亂復召晏子第五
景公與晏子立于曲潢之上晏子稱曰衣莫若
新人莫若故公曰衣之新也信善矣人之故相
知情晏子歸負載使人辤于公曰嬰故老耄無
能也請毋服壯者之事公自治國身弱扵高國
百姓大亂公恐復召晏子諸侯忌其威而髙國
服其政田疇墾辟𧖟桑豢収之處不足絲𧖟於
燕牧馬于魯共貢入朝墨子聞之曰晏子知道
景公知竆矣

　齊饑晏子因路寢之役㠯振民第六
景公之時饑晏子請爲民發粟公不許當爲路
寢之䑓晏子令吏重其賃逺其&KR1429;徐其日而不
趨三年臺成而民振故上恱乎游民足乎食君
子曰政則晏子欲發粟與民而巳若使不可得
則依物而偶扵政
　景公欲堕東門之堤晏子謂不可變古第七
景公登東門防民單服然後上公曰此大傷牛
馬蹄矣夫何不下六尺哉晏子對曰昔者吾先

君桓公明君也而管仲贒相也夫以贒相佐眀
君而東門防全也古者不爲殆有爲也蚤嵗溜
水至入廣門即下六尺耳鄕者防下六尺則無
齊矣夫古之重變古常此之謂也
　景公憐饑者晏子稱治國之本㠯長其意第
　　八
景公遊扵壽宫睹長年負薪者而有饑色公悲
之喟然歎曰令吏養之晏子曰臣聞之樂贒而
哀不肖守國之本也今君愛老而恩無所不逮

治國之本也公笑有喜色晏子曰聖王見贒以
樂贒見不肖以哀不肖今請求老弱之不養鰥
寡之無室者論而共秩焉公曰諾于是老弱有
養鰥寡有室
　景公探雀鷇鷇弱反之晏子稱長㓜㠯賀第
　　九
景公探雀鷇鷇弱反之晏子聞之不待時而入
見景公公汗出愓然晏子曰君何爲者也公曰
吾探雀鷇鷇弱故反之晏子逡廵北面再拜而

賀曰吾君有聖王之道矣公曰寡人探雀鷇鷇
弱故反之其當聖人之道者何也晏子對曰君
探雀鷇鷇弱反之是長㓜也吾君仁愛曾禽獸
之加焉而况于人乎此聖王之道也
　景公睹乞兒扵途晏子諷公使飬第十
景公睹嬰兒有乞於塗者公曰是無歸夫晏子
對曰君存何爲無歸使吏飬可立而以聞
　景公慙刖跪之辱不朝晏子稱直請賞之第
　　十一

景公正晝被髮乗六馬御婦人㠯出正閨刖跪
擊其馬而反之曰爾非吾君也公慙而不朝晏
子睹裔欵而問曰君何故不朝對曰昔者君正
晝被髮乗六馬御婦人㠯出正閨刖跪擊其馬
而反之曰爾非吾君也公慙而出反不果是以
不朝晏子入見景公曰昔者寡人有罪𬒳髮乗
六馬㠯出正閨刖跪擊馬而反之曰爾非吾君
也寡人㠯天子大夫之賜得百姓以守宗廟今
見戮扵刖跪以辱社稷吾猶可以齊于諸侯乎

晏子對曰君勿惡焉臣聞下無直辤上有隱君
民多諱曰君有驕行古者眀君在上下多直辤
君上好善民無諱言今君有失行刖跪直辭禁
之是君之福也故臣來慶請賞之以明君之好
善禮之㠯明君之受諌公笑曰可乎晏子曰可
扵是令刖跪倍資無征時朝無事也
　景公夜從晏子飮晏子稱不敢與第十二
景公飲酒夜移于晏子前駈欵門曰君至晏子
𬒳玄端立于門曰諸侯得㣲有故乎國家得㣲

有事乎君何爲非時而夜辱公曰酒醴之味金
石之聲願與夫子樂之晏子對曰夫布薦席陳
簠簋者有人臣不敢與焉公曰移于司馬穰苴
之家前驅欵門曰君至穰苴介胄操㦸立于門
曰諸侯得㣲有兵乎大臣得㣲有叛者乎君何
爲非時而夜辱公曰酒醴之味金石之聲願與
將軍樂之穰苴對曰夫布薦席陳簠簋者有人
臣不敢與焉公曰移扵梁丘據之家前驅欵門
曰君至梁丘㩀左操瑟右挈竽行歌而去公曰

樂哉今夕吾飲也㣲彼二子者何以治吾國㣲
此一臣者何以樂吾身君子曰聖贒之君皆有
益友無偷樂之臣景公弗能及故兩用之僅得
不亡
　景公使進食與裘晏子對以社稷臣第十三
晏子侍于景公朝寒公曰請進暖食晏子對曰
嬰非君奉餽之臣也敢辭公曰請進服裘對曰
嬰非君茵席之臣也敢辭公曰然夫子之扵寡
人何爲者也對曰嬰社稷之臣也公曰何謂社

稷之臣對曰夫社稷之臣能立社稷别上下之
義使當其理制百官之序使得其宜作爲辭令
可分布于四方自是之後君不以禮不見晏子
　晏子飲景公止家老歛欲與民共樂第十四
晏子飲景公酒令器必新家老曰財不足請歛
于氓晏子曰止夫樂者上下同之故天子與天
下諸侯與境内匹夫以下各與其僚無有獨樂
今上樂下傷其費是獨樂音也不可
　晏子飲景公酒公呼具火晏子稱詩㠯辭第

　　十五
晏子飲景公酒日暮公呼具火晏子辤曰詩云
側弁之俄言失悳也屢舞傞傞言失容也既醉
以酒既飽以德旣醉而出竝受其福賓主之禮
也醉而不出是謂伐徳賓之罪也嬰已卜其日
未卜其夜公曰善舉酒祭之再拜而出曰豈過
我哉吾託國于晏子也以其家貨養寡人不欲
其滛侈也而况與寡人謀國乎
　晉欲攻齊使人往觀晏子㠯禮侍而折其謀

　　第十六
晉平公欲伐齊使范昭徃觀焉景公觴之飮酒
酣范昭曰請君之棄罇更之罇觶具矣范昭佯
醉不恱而起舞謂太師曰能爲我調成周之樂
乎吾爲子舞之太師曰㝠臣不習范昭趨而出
景公謂晏子曰晉大國也使人來將觀吾政今
子怒大國之使者將柰何晏子曰夫范昭之爲
人也非陋而不知禮也且欲試吾君臣故絕之
也景公爲太師子曰何㠯不爲客調成周之樂

乎太師對曰夫成周之樂天子之樂也調之必
人主舞之今范昭人臣欲舞天子之樂臣故不
爲也范昭歸以報平公曰齊未可伐也臣欲試
其君而晏子識之臣欲犯其禮而太師知之仲
尼聞夫不出扵尊爼之間而知千里之外其晏
子之謂也可謂折衝矣而太師其與焉
　景公問東門無澤年榖而對以氷晏子請罷
　　伐魯第十七
景公伐魯傳許得東門無澤公問焉魯之年榖

何如對隂水厥陽氷厚五寸不知㠯吿晏子晏
子對曰君子也問年榖而對以氷禮也隂水厥
陽氷厚五寸者寒溫節節則刑政平平則上下
和和則年榖熟年充衆和而伐之臣恐罷民弊
兵不成君之意請禮魯㠯息吾怨遣其執以明
吾悳公曰善廼不魯
　景公使晏子予魯地而魯使不盡受第十八
景公予魯君地山隂數百社使晏子致之魯使
子叔昭伯受地不盡受也晏子曰寡君獻地忠

㢘也曷爲不盡受子叔昭伯曰臣受命扵君曰
諸侯相見交讓爭處其卑禮之文也交委多爭
受少行之實也禮成文于前行成章扵後交之
所以長久也且吾聞君子不盡人之歡不竭人
之忠吾是以不盡受也晏子歸報公公喜笑曰
魯君猶若是乎晏子曰臣聞大國貪于名小國
貪于實此諸侯之公患也今魯處卑而不貪乎
尊辭實而不貪乎多行㢘不爲茍得道義不爲
苟合不盡人之歡不竭人之忠以全其交君之

道義殊于世俗國免扵公患公曰寡人說魯君
故予之地今行果若此吾將使人賀之晏子曰
不君㠯驩予之地而賀其辭則交不親而地不
爲悳矣公曰善於是重魯之幣毋比諸侯厚其
禮毋北賓客君子扵魯而後明行廉辤地之可
爲重名也
　景公逰紀得金　中書晏子因以諷之第十
　　九
公遊扵紀得金　發其視之中有丹書曰食魚

無反勿乗駑馬公曰善哉知若言食魚無反則
惡其鱢也勿乗駑馬惡其耴道不逺也晏子對
曰不然食魚無反毋盡民力乎勿乗駑馬則無
置不肖扵側乎公曰紀有書何以亡也晏子對
曰有以亡也嬰聞之君子有道懸之閭紀有此
言注之　不亡何待乎
　景公贒魯昭公去國而自悔晏子謂無及巳
　　第二十
魯昭公棄國走齊齊公問焉曰君何年之少而

棄國之蚤奚道至扵此乎昭公對曰吾少之時
人多愛我者吾體不能親人多諌我者吾志不
能用是則内無拂而外無輔輔拂無一人謟䛕
我者甚衆譬之猶秋蓬也孤其根而美枝葉秋
風一至根且抜矣景公辯其言㠯語晏子曰使
是人反其國豈不爲古之贒君乎晏子對曰不
然夫愚者多悔不肖者自贒溺者不問墜迷者
不問路溺而後問墜迷而後問路譬之猶臨難
而遽鑄兵噎而遽掘井雖速亦無及巳

　晏子使魯布事已仲尼以爲知禮第二十一
晏子使魯仲尼命門子弟徃觀子貢反報曰孰
謂晏子子習于禮乎夫禮曰登階不歷堂上不
趨授玉不跪今晏子皆反此謂晏子習于禮者
晏子旣已有事于魯君退見仲尼仲尼曰夫禮
登階不歷堂上不趨授玉不跪夫子反此乎晏
子曰嬰聞兩楹之間君臣有位焉君行其一臣
行其二君之來遫是㠯登階歷堂上趨㠯及位
也君授玉卑故跪以下之且吾聞之大者不踰

閑小者出入可也晏子出仲尼送之㠯賓客之
禮不計之義維晏子爲能行之
　晏子之魯進食有豚亡二肩不求其人第二
　　十二
晏子之魯朝食進餽膳有豚焉晏子曰去其二
肩晝者進膳則䐁肩不具侍者曰膳䐁肩亡晏
子曰釋之矣侍者曰我能得其人晏子曰止吾
聞之量功而不量力則民盡藏餘不分則民盗
子教我所㠯改之無教我求其人也

　曾子將行晏子送之而贈以善言第二十三
曾子將行晏子送之曰君子贈人以軒不若㠯
言吾請㠯言之以軒乎曾子曰請以言晏子曰
今夫車輪山之直木也良匠揉之其圓中規雖
有槁暴不復嬴矣故君子愼隱揉和氏之璧井
里之困也良工修之則爲存國之寳故君子愼
所修今夫蘭本三年而成湛之苦酒則君子不
近庻人不佩湛之縻醢而賈匹馬矣非蘭本㺯
也所湛然也願子之必求所湛嬰聞之君子居

必擇居游必就士擇居所㠯求士求士所以辟
患也嬰聞汨常移質習俗移性不可不愼也
　晏子之晉睹齊纍越石父解左驂贖之與歸
　　第二十四
晏子之晉至中牟睹弊冠反裘負芻息扵塗側
者以爲君子也使人問焉曰子何爲者也對曰
我越石父者也晏子曰何爲至此曰吾爲人臣
㒒扵中牟見使將歸晏子曰何爲之㒒對曰不
免涷餓之切吾身是㠯爲㒒也晏子曰爲僕㡬

何對曰三年矣晏子曰可得贖乎對曰可遂觧
左驂以贈之因載而與之俱歸至舎不辤而入
越石父怒而請絶晏子使人應之曰吾未嘗得
交夫子也子爲僕三年吾廼今日睹而贖之吾
扵子尚未可乎子何絕我之暴也越石父對之
曰臣聞之士者詘乎不知已而申乎知已故君
子不以功輕人之身不爲彼功詘身之理吾三
年爲人臣僕而莫吾知也今子贖我吾以子爲
知我矣嚮者子乗不我辭也吾㠯子爲忘今又

不辭而入是與臣我者同矣我猶且爲臣請鬻
扵世晏子出見之曰嚮者見客之容而今也見
客之意嬰聞之省行者不引其過察實者不譏
其辭嬰可㠯辭而無棄乎嬰誠革之廼令糞灑
改席尊醀而禮之越石父曰吾聞之至恭不脩
途尊禮不受擯夫子禮之僕不敢當也晏子遂
以爲上客君子曰俗人之有功則徳德則驕晏
子有功免人于厄而反詘下之其去俗亦逺矣
此全功之道也

　晏子之御感妻言而自抑損晏子薦以大夫
　　第二十五
晏子爲齊相出其御之妻從門間而闚其夫爲
相御擁大盖筞駟馬意氣揚揚甚自得也既而
歸其妻請去夫問其故妻曰晏子長不滿六尺
身相齊國名顯諸侯今者妾觀其出志念深矣
常有以自下者今子長八尺廼爲人僕御然子
之意自以爲足妾是以求去也其後夫自抑損
晏子恠而問之御㠯實對晏子薦㠯爲大夫

　泯子午見晏子晏子恨不盡其意第二十六
燕之游士有泯子午者南見晏子扵齊言有文
章術有条理巨可㠯𥙷國細可以益晏子者三
百篇睹晏子恐慎而不能言晏子假之㠯悲色
開之以禮顔然後能盡其復也客退晏子直席
而坐廢朝移旹在側者曰嚮者燕客侍夫子胡
爲憂也晏子曰燕萬乗之國也齊千里之塗也
泯子午以萬乗之國爲不足說㠯千里之塗爲
不足逺則是千萬人之上也且猶不能殫其言

於我况乎齊人之懐善而死者乎吾所㠯不得
睹者豈不多矣然吾失此何之有也
　晏子乞北郭騷米㠯養母騷殺身㠯眀晏子
　　之贒第二十七
齊有北郭騷者結果罔㧢蒲葦織履以養其母
猶不足踵門見晏子曰竊說先生之義願乞所
㠯飬母者晏子使人分倉粟府金而遺之辤金
受粟有間晏子見疑于景公出犇過北郭騷之
門而辭北郭騷沐浴而見晏子曰夫子將焉適

晏子曰見疑于齊君將出犇北郭騷曰夫子勉
之矣晏子上車太息而歎曰嬰之亡豈不宜哉
亦不知士甚矣晏子行北子召其友而告之曰
吾說晏子之義而嘗乞所以飬母者焉吾聞之
養其親者身伉其難今晏子見疑吾將以身死
白之著衣冠令其友操劍奉而從造于君庭求
復者曰晏子天下之贒者也今去齊國齊必侵
矣方見國之必侵不若死請以頭託白晏子也
因謂其友曰盛吾頭于笥中奉㠯退託而自刎

其友因奉託而謂復者曰此北郭子爲國故死
吾將爲北郭子死又退而又刎景公聞之大駭
乗馹而自追晏子及之國郊請而反之晏子不
得巳而反聞北郭子之以死白巳也大息而歎
曰嬰之亡豈不宜哉亦愈不知士甚矣
　景公欲見高糺晏子辤㠯祿仕之臣第二十
　　八
景公謂晏子曰吾聞髙糺與夫子遊寡人請見
之晏子對曰臣聞之爲地戰者不能成其王爲

祿仕者不能正其君髙糺與嬰爲兄弟久矣未
嘗干嬰之行特祿仕之臣也何足以𥙷君乎
　髙糺治晏子家不得其俗廼逐之第二十九
高糺事晏子而見逐髙紏曰臣事夫子三年無
得而卒見逐其說何也晏子曰嬰之家俗有三
而子無一焉紏曰可得聞乎晏子曰嬰之家俗
間處從容不談議則疏出不相揚美入不相削
行則不與通國事無論驕士慢知者則不朝也
此三者嬰之家俗今子是無一焉故嬰非特食

餽之長也是以辭
　晏子居䘮遜畣家老仲尼善之第三十
晏子居晏桓子之䘮麤衰斬苴絰帶杖管屨食
粥居倚廬寢苫枕草其家老曰非大夫䘮父之
禮也晏子曰唯卿爲大夫曾子以聞孔子孔子
曰晏子可謂能逺害矣不㠯已之是駁人之非
遜辭以避咎義也夫

晏子春秋内篇襍上第五

晏子春秋内篇雜下第六　　靈公禁婦人爲丈夫飾不止晏子請先内
　　　勿服第一
　　齊人好轂擊晏子紿不祥而禁之第二
　　景公瞢五丈夫稱無辜晏子知其冤第三
　　栢常騫禳鳥死將爲景公請壽晏子識其
　　　妄第四
　　景公成栢寢而師開言室夕晏子辨其所
　　　㠯然第五

　　景公病水瞢與日闘晏子教占瞢者㠯對
　　　第六
　　景公病瘍晏子撫而對之廼知群臣之野
　　　第七
　　景公使吳吳王命儐者稱天子晏子詳惑
　　第八
　　晏子使楚楚爲小門晏子稱使狗國者入
　　　狗門第九
　　楚王欲辱晏子指盗者爲齊人晏子對以

　　　　橘第十
　　　楚王饗晏子進橘置削晏子不剖而食第
　　　十一
　　　晏子布衣棧事而朝陳桓子侍景公飲酒
　　　請浮第十二
　　　田無宇請求四方之學士晏子謂君子難
　　　得第十三
　　　田無宇勝欒氏高氏欲分其家晏子使致
　　　之公第十四

　　子尾疑晏子不受慶氏之邑晏子謂足欲
　　　則亡第十五
　　景公祿晏子平因與槀邑晏子願計三言
　　　以辭第十六
　　梁丘據言晏子食肉不足景公割地將封
　　　晏子辭第十七
　　景公以晏子食不足致千金而晏子固不
　　受第十八
　　景公㠯晏子衣食弊薄使田無宇致封邑

　　　　辭第十九
　　　田桓子疑景子何以辤邑晏子荅㠯君子
　　　之事也第二十
　　　景公欲更晏子宅晏子辤以近市得所求
　　　諷公自刑第二十一
　　　景公毀晏子隣以益其宅晏子因陳桓子
　　　　以辤第二十二
　　　景公欲爲晏子築室扵宫内晏子稱是㠯
　　　逺之而辭第二十三

　　景公㠯晏子妻老且惡欲内愛女晏子再
　　　拜以辤第二十四
　　景公以晏子乗弊車駑馬使梁丘據遺之
　　　三返不受第二十五
　　景公睹晏子之食菲薄而嗟其貧晏子稱
　　　其參士之食第二十六
　　梁丘據自患不及晏子晏子勉據吕常爲
　　　常計第二十七
　　晏子老辤邑景公不許致車一乗而後止

　　二十八
　晏子病將死妻問所欲言云毋變爾俗第二
　　十九
　晏子病將死鑿楹納書命子壯而示之第三
　　十
　靈公禁婦人爲丈夫飾不止晏子請先内勿
　　服第一
靈公好婦人而丈夫飾者國人盡服之公使史
禁之曰女子而男子飾者裂其衣斷其帶裂衣

斷帶相望而不止晏子見公問曰寡人使史禁
女子而男子飾裂斷其衣帶相望而不止者何
也晏子對曰君使服之於内而禁之扵外猶懸
牛首于門而賣馬肉扵内也公何以不使内勿
服則外莫敢爲也公曰善使内勿服踰月而國
莫之服
　齊人好轂擊晏子紿㠯不祥而禁之第二
齊人甚好轂擊相犯㠯爲樂禁之不止晏子患
之廼爲新車良馬出與人相犯也曰轂擊者不

祥臣其祭祀不順居處不敬乎下車而棄去之
然後國人乃不爲故曰禁之以制而身不先行
民不能止故化其心莫若教也
　景公夣五丈夫稱無辜晏子知其冤第三
景公畋扵梧丘夜猶早公姑坐睡而夢有五丈
夫北面韋廬稱無罪焉公覺召晏子而告其所
夢公曰我其嘗殺不辜誅無罪耶晏子對曰昔
者先君靈公畋五丈夫罟而駭獸故殺之斷其
頭而葬之命曰五丈夫之丘此其地耶公令人

掘而求之則五頭同穴而存焉公曰嘻令吏葬
之國人不知其瞢也曰君憫白骨而况扵生者
乎不遺餘力矣不釋餘知矣故曰君子之爲善
易矣
　栢常騫禳鳥死將爲景公請壽晏子識其妄
　　第四
景公爲路寢之䑓成而不踊焉栢常騫曰君爲
臺甚急䑓成君何爲而不踊焉公曰然有梟昔
者鳴聲無不爲也吾惡之甚是㠯不踊焉栢常

騫曰臣請禳而去公曰何具對曰築新室爲置
白茅公使爲室成置白茅焉栢常騫夜用事眀
日問公曰今昔聞鴞聲乎公曰一鳴而不復聞
使人往視之鴞當陛布翌伏地而死公曰子之
道若此其眀亦能益寡人之壽乎對曰能公曰
能益㡬何對曰天子九諸侯七大夫五公曰子
亦有徴兆之見乎對曰得壽地且動公喜令百
官趣具騫之所求栢常騫出遭晏子于塗拜馬
前辭騫曰爲禳君鴞而殺之君謂騫曰子之道

若此其明也亦能益寡人壽乎騫曰能今且大
祭爲君請壽故將徃㠯問晏子曰嘻亦善能爲
君請壽也雖然吾聞之維以政與悳而順乎神
爲可㠯益壽今徒祭可以益壽乎然則福兆有
見乎對曰得壽地將動晏子曰騫昔吾見維星
絶樞星散地其動汝㠯是乎栢常騫俯有間抑
而對曰然晏子曰爲之無益不爲無損也汝薄
栢毋費民且無令君知之
　景公成賦寢而師開言室夕晏子辨其所以

　然第五
景公新成栢寢之室使師開鼓琴師開左撫宫
右彈啇曰室夕公曰何以知之師𨳩對曰東方
之聲薄西方之聲揚公召大匠曰室何爲夕大
匠曰立室㠯宫矩爲之扵是召司空曰立宫何
爲夕司空曰立宫以城矩爲之眀日子朝晏公
公曰先君太公以營丘之封立城曷爲夕晏子
對曰古之立國者南望南斗北戴樞星彼安有
朝夕哉然而以今之夕者周之建國國之西方

以尊周也公蹵然曰古之臣乎
　景公病水瞢與日闘晏子教占瞢者以對第
　　六
景公病水臥十數日夜瞢與二日闘不勝晏子
朝公曰夕者夢與二日闘而寡人不勝我其死
乎晏子對曰請召占瞢者出扵閨使人以車迎
占夢者至曰曷爲見召晏子曰夜者公夢二日
與公闘不勝公曰寡人死乎故請君占夢是所
爲也占夢者曰請反其書晏子曰毋反書公所

病者隂也日者陽也一隂不勝二陽故病將巳
㠯是對占夢者入公曰寡人瞢與二日闘而不
勝寡人死乎占夢者對曰公之所病隂也日者
陽也一隂不勝二陽公病將巳居三日公病大
愈公且賜占夣者占夢者曰此非臣之力晏子
教臣也公召晏子且賜之晏子曰占夢以臣之
言對故有益也使臣言之則不信矣此占夢之
力也臣無功焉公兩賜之曰㠯晏子不奪人之
功以占夢者不蔽人之能

　景公病瘍晏子撫而對之廼知群臣之野第
　　七
景公病疽在背高子國子請公曰職當撫瘍髙
子進而撫瘍公曰熱乎曰熱熱何如曰如火其
色何如曰如未熟李大小何如曰如豆堕者何
如曰如屨辦二子者出晏子請見公曰寡人有
病不能勝衣冠㠯出見夫子夫子其辱視寡人
乎晏子入呼宰人具盥御者具巾刷手溫之發
席傳薦跪請撫瘍公曰其熱何如曰如日其色

何如曰如蒼玉大小何如曰如璧其墮者何如
曰如珪晏子出公曰吾不見君子不知野人之
掘也
　晏子使吳吳王命儐者稱天子晏子詳惑第
　　八
晏子使吳吳王謂行人曰吾聞晏嬰盖北方辯
于辭習于禮者也命儐者曰客見則稱天子請
見眀日晏子有事行人曰天子請見晏子蹵然
行人又曰天子請見晏子蹙然又曰天子請見

晏子蹙然者三曰臣受命弊邑之君將使扵吳
王之所以不敏而迷惑入扵天子之朝敢問吳
王惡乎存然後吳王曰夫差請見見之以諸侯
之禮
　晏子使楚楚爲小門晏子稱使狗國者入狗
　　門第九
晏子使楚以晏子短楚人爲小門于大門之側
而延晏子晏子不入曰使狗國者從狗門入今
臣使楚不當從此門入儐者更道從大門入見

楚王王曰齊無人耶晏子對曰臨溜三百閭張
𬒮成隂揮汗成雨比肩繼踵而在何爲無人王
曰然則子何爲使乎晏子對曰齊命使各有所
主其賢者使使贒王不肖者使使不肖王嬰最
不肖故直使楚矣
　楚王欲辱晏子指盗者爲齊人晏子對㠯橘
　　第十
晏子將楚楚聞之謂左右曰晏嬰齊之習辤者
也今方來吾欲辱之何以也左右對曰爲其來

也臣請縛一人過王而行王者何爲者也對曰
齊人也王曰何坐曰坐盗晏子至楚王賜晏子
酒酒酣吏二縳一人詣王王曰縳者曷爲者也
對曰齊人也坐盜王視晏子曰齊人固善盗乎
晏子避席對曰嬰聞之橘生淮南則爲橘生于
淮北則爲枳葉徒相似其實味不同所以然者
何水土異也今民生長扵齊不盜入楚則盜得
無楚之水土使民善盜耶王笑曰聖人非所與
熙也寡人反耴病焉

　楚王饗晏子進橘置削晏子不剖而食第十
　　一
景公使晏子於楚楚王進橘置削晏子不剖而
並食之楚橘王曰當去剖晏子對曰臣聞之賜
人主前者瓜桃不削橘柚不剖今者萬乗無教
今臣故不敢剖不然臣非不知也
　晏子布衣棧車而朝田桓子侍景公飮酒請
　　浮之第十二
景公飮酒田桓子侍望見晏子而復扵公曰請

浮晏子公曰何故也無宇對曰晏子衣緇布之
衣麋鹿之裘棧軫之車而駕駑馬㠯朝是隱君
之賜也公曰諾晏子坐酌者奉觴進之曰君命
浮子晏子曰何故也田桓子曰君賜之卿位以
尊其身寵之百萬以富其家群臣其爵莫尊于
子祿莫重扵子今子衣緇布之衣麋鹿之裘棧
軫之車而駕駑馬以朝是則隱君之賜也故浮
子晏子避席曰請飮而後辭乎其辭而後飲乎
公曰辭然後飮晏子曰君之賜卿位以尊其身

嬰非敢爲顯受也爲行君令也寵以百萬㠯冨
其家嬰非敢爲冨受也爲通君賜也臣聞古之
賢君有受厚賜而不顧其困族則過之臨事守
職不勝其任則過之君之内隷臣之父兄若有
離散在扵野鄙此臣之罪也君之内隷臣之所
職若有播之在于四方此臣之罪也兵革之不
完戰車之不修此臣之罪也若夫弊車駑馬以
朝意者非臣之罪乎且臣以君之賜父之黨無
不乗車者母之黨無不足于衣食者妻之黨無

凍餒者國之閒士待臣而後舉火者數百家如
此者爲彰君賜乎爲隱君賜乎公曰善爲我浮
無宇也
　田無宇請求四方之學士晏子謂君子難得
　　第十三
田桓子見晏子獨立扵墻隂曰子何爲獨立而
不憂何不求四鄕之學士可者而與坐晏子曰
共立似君子出言而非也嬰惡得學士之可者
而與之坐且君子之難得也若美山然名山旣

多矣松栢旣茂矣望之相相然盡目力不知厭
而世有所美焉固欲登彼相相之上仡仡然不
知厭小人者與此異若部婁之未登善登之無
蹊維有楚棘而巳逺望無見也俛就則傷要惡
能無獨立焉且人何憂靜處逺慮見嵗若月學
問不厭不知老之將至安用從酒田桓子曰何
謂從酒晏子曰無客而飲謂之從酒今若子者
晝夜守尊謂之徔酒也
　田無宇勝欒氏高氏欲分其家晏子使致之

　　公第十四
欒氏髙氏欲逐田氏鮑氏田氏鮑氏先知而遂
攻之髙彊曰先得君田鮑安往遂　虎門二家
召晏子晏子無所從也徔者曰何爲不助田鮑
晏子曰何善焉其助之也何爲不助欒高曰庸
愈扵彼乎門開公召而入欒髙不勝而出田桓
子欲分其家㠯吿晏子晏子曰不可君不能飾
法而群臣專制亂之本也今又欲分其家利其
貨是非制也子必致之公且嬰聞之禁者政之

本也讓者德之主也欒髙不讓以至此禍可毋
愼乎㢘之謂公正讓之謂保德凢有血氣者皆
有爭心怨利生孽維義可以爲長存且分爭者
不勝其禍辭讓者不失其福子必勿耴桓子曰
善盡致之公而請老于劇
　子尾疑晏子不受慶氏之邑晏子謂足欲則
　　亡第十五
慶氏亡分其邑與晏子弼殿其鄙卒晏子弗受
子尾曰富者人之所欲也何獨弗欲晏子對曰

慶氏之邑足欲故亡吾邑不足欲也益之以弼
殿廼足欲足欲亡無矣日在外不得宰吾一邑
不受弼殿非惡富也恐失冨也且夫富如布帛
之有幅焉爲之制度使無遷也夫生厚而用利
于是乎正德㠯幅之使無黜慢謂之幅利利過
則爲敗吾不敢貪多所謂幅也○或作晏子對
曰先人有言曰無功之賞不義之冨禍之媒也
夫離治　求富禍也慶氏知而不行是以失之
我非惡冨也諺曰前車覆後車戒吾恐失冨不

敢受之也
　景公祿晏子平隂與槀邑晏子願行三言㠯
　　辭第十六
景公祿晏子㠯平隂與槀邑反市者十一社晏
子辤曰吾君好治宫室民之力弊矣又好盤游
翫好以飾女子民之財竭矣又好興師民之死
近矣弊其力竭其財近其死下之疾其上甚矣
此嬰之所爲不敢受也公曰是則可矣雖然君
子獨不欲富與貴乎晏子曰嬰聞爲人臣者先

君後身安國而度家宗君而處身曷爲獨不欲
冨與貴也公曰然則曷以祿夫子晏子對曰君
啇漁鹽關市譏而不征耕者十耴一焉弛刑罸
若死者刑若刑者罸若罸者兔若此三言者嬰
之祿君之利也公曰此三言者寡人無事焉請
以從夫子公既行若三言使人問大國大國之
君曰齊安矣使人問小國小國之君曰齊不我
加矣
　梁丘據言晏子食肉不足景公割地將封晏

　　子辭第十七
晏子相齊三年政平民說梁丘㨿見晏子中食
而肉不足以告景公旦日割地將封晏子晏子
辭不受曰冨而不驕者未嘗聞者貧而不恨者
嬰是也所以貧而不恨者以若爲師也今封易
嬰之師師巳輕封巳重矣請辤
　景公㠯晏子食不足致千金而晏子固不受
　　第十八
晏子方食景公使使者至分食食之使者不飽

晏子亦不飽使者反言之公公曰嘻晏子之家
若是其貧也寡人不知是寡人之過也使吏致
千金與市租請以奉賓客晏子辤三教之終再
拜而辭曰嬰之家不貧㠯君之賜澤覆三族延
及交逰以振百姓君之賜也厚矣嬰之家不貧
也嬰聞之夫厚取之君而施之民是臣代君君
民也忠臣不爲也厚耴之君而不施扵民是爲
筐篋之藏也仁人不爲也進耴于君退得罪于
士身死而財遷扵它人是爲宰藏也智者不爲

也十夫緫之布一豆之食足扵中免矣景公謂
晏子曰昔吾先君桓公以書社五百封管仲不
辭而受子辭之何也晏子曰嬰聞之聖人千慮
必有一失愚人千慮必有一得意者管仲之失
而嬰之得者耶故再拜而不敢受命
　景公以晏子衣食弊薄使田無宇致封邑晏
　　子辤第十九
晏子相齊衣十升之布脫粟之食五卵苔菜而
巳左右以告公公爲之封邑使田無宇致臺與

無鹽晏子對曰昔吾先君太公受之營丘爲地
五百里爲世國長自太公至扵公之身有數十
公矣茍能說其君以取邑不至公之身趣齊塼
以求升土不得容足而寓焉嬰聞之臣有悳益
禄無悳退祿惡有不肖父爲不肖子爲封邑以
敗其君之政者乎遂不受
　田桓子疑晏子何以辤邑晏子荅㠯君子之
　　事也第二十
景公賜晏子邑晏子辤田桓子謂晏子曰君歡

然與子邑必不受恨㠯君何也晏子對曰嬰聞
之節受于上者寵長于君儉居處者名廣扵外
夫長寵廣名君子之事也嬰獨庸能巳乎
　景公欲更晏子宅晏子辤㠯近市得求諷公
　　省刑第二十一
景公欲更晏子之宅曰子之宅近市湫隘囂塵
不可以居請更諸爽塏者晏子辭曰君之先臣
容焉臣不足㠯嗣之扵臣侈矣且小人近市朝
夕得所求小人之利也敢煩里旅公笑曰子近

市識貴賤乎對曰旣竊利之敢不識乎公曰何
貴何賤是時也公繁于刑有鬻踊者故對曰踊
貴而屨賤公愀然改容公爲是省于刑君子曰
仁人之言其利博哉晏子一言而齊侯省刑詩
曰君子如祉亂無遄巳其是之謂乎
　景公毀晏子隣以益其宅晏子因陳桓子以
　　　第二十二
晏子使晉景公更其宅反則成矣旣拜廼毀之
而爲里室皆如其舊則使宅人反之且諺曰非

宅是卜維隣是卜二三子先卜隣矣違卜不祥
君子不犯非禮小人不犯不祥古之制也吾敢
違諸乎卒復其舊宅公弗許因陳桓子以請廼
許之○或作晏子使魯比其反景公爲毀其隣
以益其宅晏子反聞之待扵郊使人復于公曰
臣之貧頑而好大室也乃通扵君故君大其居
臣之罪大矣公曰夫子之鄕惡而居小故爲夫
子爲之欲夫子居之㠯慊寡人也晏子對曰先
人有言曰毋卜其居而卜其隣舎今得意扵君

者慊其居則毋卜巳没氏之先人卜與臣隣吉
臣可以廢没氏之卜乎夫大居而逆隣歸之心
臣不願也請辤
　景公欲爲晏子築室扵宫内晏子稱是以逺
　　之而辭第二十三
景公謂晏子曰寡人欲朝昔見爲夫子築室扵
閨内可乎晏子對曰臣聞之隱而顯近而結維
至賢耳如臣者飾其容止以待承令猶恐罪戾
也今君近之是逺之也請辭

　景公以晏子妻老且惡欲納&KR0738;女晏子再拜
　　以辭第二十四
景公有&KR0738;女請嫁于晏子公廼徃燕晏子之家
飮酒酣公見其妻曰此子之内子耶晏子對曰
然是也公曰嘻亦老且惡矣寡人有女少且姣
請以滿夫子之宫晏子違席而對曰乃此則老
且惡嬰與之居故矣故及其少而姣也且人固
㠯壯託乎老姣託乎惡彼嘗託而嬰受之矣君
雖有賜可以使嬰倍其託乎再拜而辤

　景公以晏子乗弊車駑馬使梁丘據遺之三
　　返不受第二十五
晏子朝乗弊車駕駑馬景公見之曰嘻夫子之
祿寡耶何乗不任之甚也晏子對曰頼君之賜
得以壽三族及國游士皆得生焉臣得暖衣飽
食弊車駑馬㠯奉其身扵臣足矣晏子出公使
梁丘㨿遺之輅車乗馬三返不受公不恱趣召
晏子晏子至公曰夫子不受寡人亦不乗晏子
對曰君使臣臨百官之吏臣節其衣服飮食之

養㠯先國之民然猶恐其侈靡而不顧其行也
今輅車乗馬君乗之上而臣亦乗之下民之無
義侈其衣服飲食而不顧其行者臣無以禁之
遂讓不受
　景公睹晏子之食菲薄而嗟其貧晏子稱有
　　參士之食第二十六
晏子相景公食脫粟之食炙三弋五卵苔菜耳
矣公聞之徃燕焉睹晏子之食也公曰嘻夫子
之家如此其貧乎而寡人不知寡人之罪也晏

子對曰㠯世之不足也免粟之食飽士之一乞
也炙三弋士之二乞也五卵士之三乞也嬰無
倍人之行而有參士之食君之賜厚矣嬰之家
不貧再拜而謝
　梁丘㨿自患不及晏子晏子勉據常爲常行
　　第二十七
梁丘據謂晏子曰吾至死不及夫子矣晏子曰
嬰聞之爲者常成行者常至嬰非有異于人也
常爲而不置常行而不休者故難及也

　晏子老辤邑景公不許致車一乗而後止第
　　二十八
晏子相景公老辭邑公曰自吾先君定公至今
用世多矣齊大夫未有老辤邑者矣今天子獨
辤之是毀國之故棄寡人也不可晏子對曰嬰
聞古之事君者稱身而食徳厚而受祿德薄則
辭祿德厚受祿所㠯明上也德薄辭祿可以潔
下也嬰老薄無能而厚受祿是掩上之眀汚下
之行不可公不許曰昔吾先君桓公有管仲恤

勞齊國身老賞之㠯三歸澤及子孫今夫子亦
相寡人欲爲夫子三歸澤至子孫豈不可哉對
曰昔者管子事桓公桓公義高諸侯德僃百姓
今嬰事君也國僅齊扵諸侯怨積乎百姓嬰之
罪多矣而君欲賞之豈以其不肖父其不肖子
厚受賞㠯傷國民義哉且夫悳薄而祿厚智惛
而家富是彰汚而逆教也不可公不許晏子出
異日朝得間而入邑致車一乗而後止
　晏子病將死妻問所欲言云毋變爾俗第二

　　十九
晏子病將死其妻曰夫子無欲言乎子曰吾恐
死而俗變謹視爾家毋變爾俗也
　晏子病將死鑿楹納書命子壯而示之第三
　　十
晏子病將死鑿楹納書焉謂其妻曰楹語也子
壯而示之及壯發書之言曰布帛不可窮窮不
可飾牛馬不可窮窮不可服士不可窮竆不可
任國不可竆窮不可竊也

晏春子秋内篇襍下第六

晏子春秋外篇重而異者第七　　景公飲酒命晏子去禮晏子諫第一
　　景公置酒㤗山四望而泣晏子諫第二
　　景公夢見彗星使人占之晏子諫第三
　　景公問古而無死其樂若何晏子諫第四
　　景公謂梁丘據與巳和晏子諌第五
　　景公使祝史禳彗星晏子諫第六
　　景公有疾梁丘據裔欵請誅祝史晏子諫
　　　第七

　　景公見道殣自慙無悳晏子諌第八
　　景公欲誅斷所愛橚者晏子諫第九
　　景公坐路寢曰請將有此晏子諌第十
　　景公䑓成盆成适願合葬其母晏子諫而
　　　許第十一
　　景公築長庲臺晏子舞而諫第十二
　　景公使燭鄒主鳥而亡之公怒將加誅晏
　　　子諫第十三
　　景公問治國之患晏子對以佞人䜛夫在

　　　　君側十四
　　　景公問後孰將踐有齊國晏子對㠯田氏
　　　　第十五
　　　晏子使吳吳王問君子之行晏子對以不
　　　　亂國俱滅第十六
　　　吳王問齊君僈暴吾子何容焉晏子對㠯
　　　　豈能㠯道食人第十七
　　　司馬子期問有不干君不䘏民耴名者乎
　　　　晏子對㠯不仁也第十八

　　高子問事靈公莊公景公皆敬子晏子對
　　　㠯一心第十九
　　晏子再治東河上計景公迎賀晏子辤第
　　　二十
　　太卜紿景公能動地晏子知其妄使卜自
　　　曉公第二十一
　　有獻書譖晏子退耕而國不治復召晏子
　　　第二十二
　　晏子使髙糺治家三年而未嘗弼過逐之

　　　　第二十三
　　　景公稱桓公之封管仲益晏子邑辤不受
　　　　第二十四
　　　景公使梁丘據致千金衣裘晏子固辤不
　　　　受第二十五
　　　晏子衣鹿裘㠯朝景公嗟其貧晏子稱有
　　　　飾第二十六
　　　仲尼稱晏子行𥙷三君而不有果君子也
　　　　第二十七

　景公飲酒命晏子去禮晏子諫第一
景公飮酒數日而樂釋衣冠自鼓缶謂左右曰
仁人亦樂是夫梁丘據對曰仁人之耳目亦猶
人也夫奚爲獨不樂此也公曰趣駕迎晏子晏
子朝㠯至受觴再拜公曰寡人甚樂此樂欲與
夫子共之請去禮晏子對曰君之言過矣群臣
皆欲去禮以事君嬰恐君子之不欲也今齊國
五尺之童子力皆過嬰又能勝君然而不敢亂
者畏禮義也上若無禮無以使其下下若無禮

無以事其上夫麋鹿維無禮故父子同麀人之
所貴以扵禽獸者以有禮也嬰聞之人君無禮
無以臨其邦大夫無禮官吏不恭父子無禮其
家必凶兄弟無禮不能久同詩曰人而無禮胡
不遄死故禮不可去也公曰寡人不敏無良左
右滛蠱寡人㠯至于此請殺之晏子曰右左何
罪君若無禮則好禮者去無禮者至君若好禮
則有禮者至無禮者去公曰善請易衣革冠更
受命晏子避走立乎門外公令人糞灑改席召

衣冠以迎晏子晏子入門三讓升階用三獻焉
嗛酒嘗膳再拜告饜而出公下拜送之門反命
撒酒去樂曰吾㠯彰晏子之教也○此章與景
公酒酣願無爲禮晏子諫大旨同但辭有詳略
爾故著于此篇
　景公置酒㤗山四望而泣晏子諫第二
景公置酒于㤗山之上酒酣公四望其地喟然
嘆泣數行而下曰寡人將去此堂堂國者而死
乎左右佐哀而泣者三人曰吾細人也猶將難

死而况公乎棄是國也而死其孰可爲乎晏子
獨搏其髀仰天而大笑曰樂哉今日之飲也公
怫然怒曰寡人有哀子獨大笑何也晏子對曰
今日見怯君一䛕臣三人是㠯大笑公曰何謂
䛕怯也晏子曰夫古之有死也今後世賢者得
之㠯息不肖者得之以伏若使古之王者毋知
有死自昔先君太公至今尚在而君亦安得此
國而哀之夫盛之有哀生之有死天之分也物
有必至事有常然古之道也曷爲可悲至老尚

哀死者怯也左右助哀者䛕也怯䛕聚居是故
笑之公慙而更辭曰我非爲去國而死哀也寡
人聞之彗星出其所向之國君當之今彗星出
而向吾國我是㠯悲也晏子曰君之行義囘邪
無德于國穿池沼則欲其深㠯廣也爲臺榭則
欲其高且大也賦歛如撝奪誅僇如仇讐自是
觀之茀又將出天之變彗星之出庸可悲乎于
是公惧廼歸寘池沼廢䑓榭薄賦歛緩刑罸三
十七日而彗星亡○此章與景公登牛山而悲

登公阜睹彗星而感旨同而辭少異爾故著于
此篇
　景公夢見彗星使人占之晏子諫第三
景公瞢見彗星眀日召晏子而問焉寡人聞之
有彗星者必有亡國夜者寡人夢見彗星吾欲
召占者夢使占之晏子對曰君居處無節衣服
無度不聽正諌興事無巳賦歛無厭使民如將
不勝萬民懟怨見茀星又將見瞢奚獨彗星乎
此章與景公登公阜見彗星使禳之晏子諫辭

○旨同而此特言夣見爲異爾故著扵此篇
　景公問古而無死其樂若何晏子諫第四
景公飮酒樂公曰古而無死其樂若何晏子對
曰古而死則古之樂也君何得焉昔爽鳩氏始
居此地季前因之有逢伯陵困蒲姑氏因之而
後太公因之古君無死爽鳩氏之樂非君所願
也○此章與景公謂梁丘據與巳和景公使祝
史讓彗星皆出扵景公游公阜一日而有三過
言但㭊爲章而辭少異皆著于此篇

　景公謂梁丘據與巳和晏子諫第五
景公至自畋晏子侍扵遄臺梁丘據造焉公曰
維據與我和夫晏子對曰㨿亦同也焉得爲和
公曰和與同異乎對曰異和如羹焉水火醯醢
鹽梅㠯烹魚肉燀之㠯薪宰夫和之齊之以味
濟其不及㠯洩其遇君子食之以平其心君臣
亦然君所謂可而有否焉臣獻其否㠯成其可
君所謂否而有可焉臣獻其可以去其否是以
政平而不干民無爭心故詩曰亦有和羹既戒

且平奏鬷無言時靡有爭先王之濟五味和五
聲也㠯平其心成其政也聲亦如味一氣二體
三類四物五聲六律七音八風九歌㠯相成也
清濁小大矩長疾徐哀樂剛柔遲速高下出入
周流以相濟也君子听之以平其心心平悳和
故詩曰悳音不瑕今據不然君所謂可據亦曰
可君所謂否據亦曰否若以水濟水誰能食之
若琴瑟之專一誰能聽之同之不可也如是公
曰善

　景公使祝史禳彗星晏子諫第六
齊有彗星景公使祝禳之晏子諌曰無益也秪
耴誣焉天道不謟不貳其命若之何禳之也且
天之有彗㠯除穢也君無穢德又何禳焉若悳
之穢禳之何損詩云維此文王小心翼翼昭事
上帝聿懐多福厥德不囘以受方國君無違悳
方國將至何患于彗詩曰我無所監夏后及啇
用亂之故民卒㳅亡若徳之囘亂民將㳅亡祝
史之爲無能𥙷也公說乃止○此章與景公登

公阜見彗星章㫖同故著于此篇
　景公有疾梁丘㨿裔欵請誅祝史晏子諫第
　　七
景公疥遂痁期而不瘳諸侯之賓問疾者多在
梁丘㩀裔欵言於公曰吾事鬼神豐于先君有
加矣今君疾病爲諸侯憂是祝史之罪也諸侯
不知其謂我不敬君盍誅于祝固使嚚㠯辤賓
公說吿晏子晏子對曰日宋之盟屈建問范㑹
之悳扵趙武趙武曰夫子家事治言于晉國竭

情無私其祝史祭祀陳信不愧其家事無情其
祝史不祈建以語康王康王曰神人無怨宜夫
子之先輔五君以爲諸主也公曰據與欵謂寡
人能事鬼神故欲誅于祝史子稱是語何故對
曰若德之君外内不廢上下無怨動無違事其
祝史薦信無愧心矣是以鬼神用饗國受其福
祝史與焉其所㠯蕃禮老壽者爲信君使也其
言忠信扵鬼神其適遇淫君外内頗邪上下怨
疾動作辟逺從欲厭私高臺深池撞鐘舞女斬

刈民力輸掠其聚以成其違不恤後人暴虐滛
縱肆行非度無所還忌不思謗讟不憚鬼神鬼
神怒民痛無悛扵心其祝史薦信是言罪也其
盖失數美是矯誣也進退無辭則虗以求媚是
㠯鬼神不饗其國㠯禍之祝史與焉所以夭昏
孤疾者其暴君使也其言僭嫚于鬼神公曰然
則若之何對曰不可爲也山林之木衡鹿守之
澤之雚蒲舟鮫守之藪之薪虞候猴守之海之
鹽蜃祈望守之縣鄙之人入從其政偪介之關

暴征其私承嗣大夫彊易其賄布常無藝徴歛
無度宫室日更滛樂不違内寵之妾肆奪于市
外寵之臣僣全扵鄙私欲養求不給則應民人
苦病夫婦皆詛祝有益也詛不有損聊攝㠯東
姑尤以西其爲人也多矣雖其善祝豈能勝億
兆人之詛君若欲誅扵祝史修德而後可公說
使有司寛政毀關去禁薄歛巳責公疾愈○此
章與景公病久欲誅祝史㠯謝事悉旨同但述
辭有首末之異故著于此篇

　景公見道殣自慙無德晏子諫第八
景公賞賜及後宫文繡𬒳䑓榭菽粟食鳬鴈出
而見殣謂晏子曰此何爲而死晏子對曰此餧
而死公曰嘻寡人之無德也甚矣對曰君之悳
著而彰何爲無悳也景公曰何謂也對曰君之
徳及後宫與䑓榭君之玩物衣以文繡君之鳬
鴈食㠯菽粟君之營内自樂延及後宫之族何
爲其無悳顧臣願有請于君由君之意自樂之
心推而與百姓同之則何殣之有君不推此而

苟營内好私使財貨衝有所聚菽粟幣帛腐扵
囷府惠不遍加于百姓公心不周乎萬國則桀
紂之所㠯亡也夫士民之所㠯叛由徧之也君
如察臣嬰之言推君之盛悳公布之于天下則
湯武可爲也一殣何足恤哉○此章與景公逰
塞塗不䘏死胔辭如相反而其㫖實同故著扵
此篇
　景公欲誅斷所&KR0738;橚者晏子諫第九
景公登箐室而望見人有斷雍門之橚者公令

吏拘之顧謂晏子趣誅之晏子黙然不對公曰
雍門之橚寡人所甚&KR0738;也此見斷之故使夫子
誅之黙然而不應何也晏子對曰嬰聞之古者
人君出則闢道十里非畏也冕前有旒惡多所
見也纊紘珫耳惡多所聞也㤗帶重半鈞舄履
倍重不欲輕也刑死之罪曰中之朝君過之則
赦之嬰未嘗聞爲人君而自坐其民者也公曰
赦之無使夫子復言○此章與景公欲殺犯槐
者景公逐得斬竹事悉同但悉辭少異耳故著

扵此篇
　景公坐路寢曰誰將有此晏子諌第十一
景公坐扵路寢曰美哉其室將誰有此乎晏子
對曰其田氏乎田無宇爲垾矣公曰然則柰何
晏子對曰爲善者君上之所勸也豈可禁哉夫
田氏國門擊柝之家父以託其子兄以託其弟
扵今三世矣山木如市不加于山魚鹽蚌唇不
加于海民財爲之歸今嵗㐫飢蒿種芼歛不半
道路有死人齊舊四量而豆豆四而區區四而

釡釡十而鐘田氏四量各加一焉㠯家量貸㠯
公量収則所以糴百姓之死命者澤矣今公家
驕汰而田氏慈惠國澤是將焉歸田氏雖無悳
而施于民公厚歛而田氏厚施焉詩曰雖無悳
與汝式歌且舞田氏之施民歌舞之也國之歸
焉不亦宜乎○此章與景公登路寢而嘆景公
問後世有齊者叔向問齊國之若辭㫖畧同而
小異故著于此篇
　景公臺成盆成适願合葬其母晏子諫而許

　　第十一
景公宿于路寢之宫夜分聞西方有男子哭者
公悲之眀日朝問扵晏子曰寡人夜者聞西方
有男子哭者聲甚哀氣甚悲是奚爲者也寡人
哀之晏子對曰西郭徒居布衣之士盆成适也
父之孝子兄之順弟也又嘗爲孔子門人今其
母不幸而死祔柩未葬家貧身老子&KR3324;恐力不
能合祔是以悲也公曰子爲寡人吊之因問其
偏祔何所在晏子奉命往吊而問偏之所在盆

成适再拜稽首而不起曰偏祔寄于路寢得爲
地下之臣擁札摻筆給事宫殿中右陛之下願
㠯某日送未得君之意也窮困無以圖之布唇
枯舌焦心熱中今君不辱而臨之願君圖之晏
子曰然此人之甚重者也而恐君不許也盆成
适蹷然曰凢在君耳且臣聞之越王好勇其民
輕死楚靈王好細腰其朝多餓死人子胥忠其
君故天下皆願得㠯爲子今爲人子臣而離散
其親戚孝乎哉足㠯爲臣乎若此而得祔是生

臣而安死母也若此而不得則臣請輓尸車而
寄之扵國門外宇溜之下身不敢飮食擁轅執
輅木乾鳥栖袒肉暴骸以望君愍之賤臣雖愚
竊意明君哀而不忍也晏子入復乎公公忿然
作色而怒曰子何必患若言而教寡人乎晏子
對曰嬰聞之忠不避危愛無惡言且嬰固㠯難
之矣今君營處爲游觀既奪人有又禁其葬非
仁也肆心傲聽不恤民憂非義也若何勿聽因
道盆成适之辭公喟然太息曰悲乎哉子勿復

言廼使男子袒免女子髮笄者以百數爲𨳩㐫
門以迎盆成适适脫衰絰冠條纓墨緣㠯見乎
公公曰吾聞之五子不滿隅一子可滿朝非廼
子耶盆成适于是臨事不敢哭奉事以禮畢出
門然後舉聲焉○此章與扵何請合葬正同而
辭少異故著扵此篇
　景公築長庲臺晏子舞而諫第十二
景公築長庲之䑓晏子侍坐觴三行晏子起舞
曰嵗巳暮矣而禾不穫忽忽矣若之何歲巳寒

矣而役不罷惙惙矣如之何舞三而涕下沾襟
景公慙焉爲之罷長庲之役○此章與景公爲
長庲欲美之景公冬𧺫大臺之役辭㫖同而小
異故著扵此篇
　景公使燭鄒主鳥而亡之公怒將加誅晏子
　　諫第十三
景公好弋使燭鄒主鳥而亡之公怒詔吏殺之
晏子曰燭鄒有罪三請數之㠯其罪而殺之公
曰可扵是召而數之公前曰燭鄒汝爲吾君主

鳥而亡之是罪一也使吾君㠯鳥之故殺人是
罪二也使諸侯聞之㠯吾君重鳥㠯輕士是罪
三也轂燭鄒罪已畢請殺之公曰勿殺寡人聞
命矣○此章與景公欲誅野人景公欲殺圉人
章旨同而辭少異故著扵此篇
　景公問治國之患晏子對㠯佞人讒夫在君
　　側第十四
景公問晏子曰治國之患亦有常乎對曰佞人
䜛夫之在君側者好惡良臣而行與小人此國

之長患也公曰讒佞之人則誠不善矣雖然則
奚曾爲國常患乎晏子曰君以爲耳目而好繆
事則是君之耳目繆也夫上亂君之耳目下使
群臣皆失其職豈不誠足患哉公曰如是乎寡
人將去之晏子曰公不能去也公忿然作色不
說曰夫子何小寡人甚也對曰臣何敢槁也夫
能自周扵君者才能皆非常也夫藏大不誠于
中者必謹小誠扵外以成其大不誠于中者必
謹小誠于外㠯成其大不誠入則求君之嗜欲

能順之公怨良臣則具其往失而益之出則行
威以耴冨夫何宻近不爲大利變而務與君至
義者也此難得其知也公曰然則先聖柰何對
曰先聖之治也審見賓客聽治不留曰不足群
臣皆得畢其誠䜛䛕安得容其私公曰然則夫
子助寡人止之寡人亦事勿用對曰讒夫佞人
之在君側者若社之有䑕也諺言有之曰社䑕
不可熏去䜛佞之人隱君之威以自守也是難
去焉○此章與景公問佞人之事若何如景公

問治國何患三章大旨同而辭少異故著扵此
篇
　景公問後世孰將踐有齊者晏子對以田氏
　　第十五
景公與晏子立曲潢之上望見齊國問晏子曰
後世孰將踐有齊國者乎晏子對曰非賤臣之
所敢議也公曰胡必然也得者無失則虞夏常
存矣晏子對曰臣聞見不足㠯知之者智也先
言而後當者惠也夫智與惠君子之事臣奚足

以知之乎雖然臣請陳其爲政君彊臣弱政之
本也君唱臣和教之隆也刑罸在君民之紀也
今夫田無宇二世有功于國而利耴分寡公室
兼之國權專之君臣易施而無衰乎嬰聞之臣
冨主亡由是觀之其無宇之後無㡬齊國田氏
之國也嬰老不能待公之事公若即世改不在
公室公曰然則柰何晏子對其維禮可以巳之
其在禮也家施不及國民不懈貨不移工賈不
變士不濫官不謟大夫不収公利公曰善今知

禮之可以爲國也對曰禮之可以爲國也久矣
與天地並立君令臣忠父慈子孝兄&KR0738;弟敬夫
和妻柔姑慈婦聽禮之經也君令而不違厲臣
忠而不二父慈而教子孝而箴兄愛而友弟敬
而順夫和而義妻柔而貞姑慈而從婦聽而婉
禮之質也公曰善哉寡人廼今知禮之尚也晏
子曰夫禮先王之所以臨天下也㠯爲其民是
故尚之○此章與景公坐路寢問誰將有此景
公問魯莒孰先亡田問後世孰有齊國晉叔向

問齊國若何之章畣旨同而辭異故著扵此篇
　晏子使吳吳王問君子之行晏子對以不與
　　亂國俱滅第十六
晏子聘于吳吳王問君子之行何如晏子對曰
君順懐之政治歸之不懐暴君之祿不居亂國
之位君子見兆則退不與亂國俱滅不與暴君
偕亡○此章與吳王問可處可去事㫖旣同但
辭有詳畧之異故著扵此篇
　吳王問齊君僈暴吾子何容焉晏子對㠯豈

　　能㠯道食人第十七
晏子使吳吳王曰寡人得寄僻陋蠻夷之郷希
見教君子之行請私而無爲罪晏子蹵然辟位
吳王曰吾聞齊君盖賊㠯僈野以暴吾子容焉
何甚也晏子遵而對曰臣聞之㣲事不通麤事
不能者必勞大事不得小事不爲者必貧大者
不能致人小者不能至人之門者必困此臣之
所㠯仕也如臣者豈能以道食人者哉晏子出
王笑曰嗟乎今日吾譏晏子訾猶倮而高橛者

也○此章與景公問天下之所以存亡魯君問
何事囘曲之君二章或事異而辭同或㫖同而
辭異故著于此篇
　司馬子期問有不干君不恤民耴名者乎晏
　　子對㠯不仁也第十八
司馬子期問晏子曰士亦有不干君不恤民徒
居無爲而耴名者乎晏子對曰嬰聞之能足以
瞻上益民而不爲者謂之不仁不仁而耴名者
嬰未得聞之也○此章與叔向問徒處之義章

㫖同而有詳略之異故著于此篇
　高子問子事靈公莊公景公皆敬子晏子對
　　以一心第十九
高子問晏子曰子事靈公莊公景公皆敬子三
君之心一耶夫子之心三也晏子對曰善哉問
事君嬰聞一心可以事百君三心不可以事一
君故三君之心非一也而嬰之心非三必也且
嬰之扵靈公也盡復而不能立之政所謂僅全
其四支㠯從其君者也及莊公陳武夫尚勇力

欲辟勝干邪而嬰不能禁故退而埜處嬰聞之
言不用者不受其祿不治其事者不與其難吾
扵莊公行之矣今之君輕國而重樂薄扵民而
厚于養籍歛過量使令過任而嬰不能禁嬰庸
知其能全身以事君乎○此章與梁丘據問事
三君不同心九子之齊不見晏子㫖同而辭少
異故著扵此篇
　晏子再治東阿上計景公迎賀晏子辤第二
　　十

晏子治東阿三年景公召而數之曰吾以子爲
可而使子治東阿今子治而亂子退而自察也
寡人將加大誅扵子晏子對曰臣請改道易行
而治東阿三年不治臣請死之景公許於是眀
年上計景公迎而賀之曰甚善矣子之治東阿
也晏子對曰前臣之治東阿也属託不行貨賂
不至陂池之魚以利貧民當此之旹民無飢君
反以罪臣今臣後之東阿也属託行貨賂至并
重賦歛倉庫少内便事左右陂池之魚入于權

宗當此之旹飢者過半矣君廼反迎而賀臣愚
不能復治東阿願乞骸骨避贒者之路再拜便
僻景公廼下席而謝之曰子彊復治東阿東阿
者子之東阿也寡人無復與焉○此章與晏子
再治阿而見信景公任以國政章㫖同而述辭
少異故著于此篇
　太卜紿景公能動地晏子知其妄使卜自曉
　　公第二十一
景公問太卜曰汝之道何能對曰臣能動地公

召晏子而吿之曰寡人問太卜曰汝之道何能
對曰能動地地可動乎晏子黙黙不對出見太
卜曰昔吾見鈎星在四心之間地其動乎太卜
曰然晏子曰吾言之恐子死之也黙然不對恐
君之惶也子言君臣俱得焉忠於君者豈必傷
人哉晏子出太卜走入見公曰臣非能動地地
固將動也陳子陽聞之曰晏子黙而不對者不
欲太卜之死也往見太卜者恐君之惶也晏子
仁人也可謂忠上而惠下也○章與栢常騫禳

鳥死將爲公請壽晏子識其妄章㫖同而辭異
故著于此篇
　有獻書譛晏子退畊而國不治復召晏子第
　　二十二
晏子相景公其論人也見贒而進之不同君所
欲見不善則廢之不辟君所&KR0738;行巳而無私直
言而無諱有納書者曰廢置不周於君前謂之
專出言不諱於君前謂易專易之行存則君臣
之道廢矣吾不知晏子之爲忠臣也公以爲然

晏子入朝公色不恱故晏子歸僃載使人辭曰
嬰故老悖無能毋敢服壯者事辭而不爲臣退
而窮處東畊海濱堂下生黎藿門外生荆棘七
年燕魯分爭百姓惛亂而家無積公自治國權
輕諸侯身弱高國公恐復召晏子晏子至公一
歸七年之祿而家無藏晏子立侯諸忌其威髙
國服其政燕魯貢職小國旹朝晏子没而後衰
○此章與景公惡故人晏子退章㫖同叙事少
異故著于此篇

　晏子使高糺治家三年而未嘗弼過逐之第
　　二十三
晏子使高糺治家三年而辭焉儐者諫曰髙糺
之事夫子三年曾無以爵位而逐之敢請其罪
晏子曰若夫方立之人維聖人而已如嬰者反
陋之人也若夫左嬰右嬰之人不舉曰維將不
正今此子事吾三年未嘗弼吾過也吾是以辤
之○此章與景公欲見高糺章㫖同而辭少異
故著扵此篇

　景公稱桓公之封管仲益晏子邑辤不受第
　　二十四
景公謂晏子曰昔吾先君桓公予管仲狐與榖
其縣十七著之于帛申之以策通之諸侯以爲
其子孫賞邑寡人不足㠯辱而先君今爲夫子
賞邑通之子孫晏子辤曰昔聖王論功而賞賢
贒者得之不肖者失之御德修禮無有荒怠今
事君而免于罪者其子孫奚宜與焉若爲齊國
大夫者必有賞邑則齊君何以共其社稷與諸

侯幣帛嬰請辤遂不受○此章與景公致千金
而晏子固不受使田無宇致封邑晏子辭章㫖
悉同而辭少異故著于此篇
　景公使梁丘據致千金之裘晏子固辤不受
　　第二十五
景公賜晏子狐之白裘玄豹之茈其貲千金使
梁丘據致之晏子辤而不受三反公曰寡人有
此二將欲服之今夫子不受寡人不敢服與其
閉藏之豈如弊之身乎晏子曰君就賜使嬰脩

百官之政君服之上而使嬰服之于下不可以
爲教固辤而不受○此章與景公使梁丘㨿遺
之車馬三返不受章㫖同而事少異故著于此
篇
　晏子衣鹿裘以朝景公嗟其貧晏子稱有飾
　　第二十六
晏子相景公布衣鹿裘㠯朝公曰夫子之家若
此其貧也是奚衣之惡也寡人不知是寡人之
罪也晏子對曰嬰聞之盖顧人而後衣食者不

以貪味爲非盖顧人而後行者不㠯邪辟爲累
嬰不肖嬰之族又不如嬰也待嬰以祀其先人
者五百家嬰又得布衣鹿裘而朝於嬰不有飾
乎再拜而辭○此章與陳無字請浮晏子景公
睹晏子之食而嗟其貧章㫖同而辭少異故著
于此篇
　仲尼稱晏子行𥙷三君而不有果君子也第
　　二十七
仲尼曰靈公汙晏子事之以整齊莊公壯晏子

事之㠯宣武景公奢晏子事之㠯恭儉君子也
相三君而善不通下晏子細人也晏子聞之見
仲尼曰嬰聞君子有譏扵嬰是以來見如嬰者
豈能以道食人者哉嬰嬰宗族待嬰而祝其先
人者數百家與齊國之間士待嬰而舉火者數
百家臣爲此仕者也如臣者豈能以道食人者
哉晏子出仲尼送之以賓客之禮再拜其辱反
命門弟子曰救民之姓而不夸行𥙷三君而不
有晏子果君子也○此章與仲尼之齊不見晏

子魯君問何事囘曲之君章㫖同而述辭少異
故著於此篇
晏子春秋外篇重而異者第七終

晏子春秋外篇不合經術者第八　　仲尼見景公景公欲封之晏子㠯爲不可
　　　第一
　　景公上路寢聞哭聲問梁丘㩀晏子對第
　　　二
　　仲尼見景公景公曰先生奚不見寡人宰
　　　乎第三
　　仲尼之齊見景公而不見晏子子貢致問
　　　第四

　　景公出田顧問晏子若人之衆有孔子乎
　　　第五
　　仲尼相魯景公患之晏子對以勿憂第六
　　景公問有臣有兄弟而强足恃乎晏子對
　　　不足恃第七
　　景公游牛山少樂請晏子一顧第八
　　景公爲大鐘晏子與仲尼栢常騫知將毀
　　　第九
　　田無宇非晏子有老妻晏子對以去老謂

　　　　之亂第十
　　　工女欲入身于晏子晏子辭不受第十一
　　　景公欲誅羽人晏子以爲灋不宜法第十
　　　　二
　　　景公謂晏子東海之中有水而赤晏子詳
　　　　對第十三
　　　景公問天下有極大極細晏子對第十四
　　　莊公圖莒國人擾紹㠯晏子在廼止第十
　　　　五

　　晏子死景公馳往哭哀畢而去第十六
　　晏子死景公哭之稱莫復陳吾過第十七
　　晏子殁左右䛕弦章諌景公賜之魚第十
　　　八
　仲尼見景公景公欲封之晏子以爲不可第
　　一
仲尼之齊見景公景公說之欲封之以爾稽㠯
吿晏子晏子對曰不可彼浩𥚑自順不可㠯教
下好樂綏扵民不可使親治立命而建事不可

守職厚塟破民貧國久䘮道哀費日不可使子
民行之難者在内而傳者無其外故異于服勉
于容不可以道衆而馴百姓自大贒之滅周室
之卑也威儀加多而民行滋薄聲樂繁充而世
悳滋衰今孔丘盛聲樂以侈世飾弦歌皷舞以
聚徒繁登降之禮趨翔之節㠯觀衆傳學不可
㠯儀世勞思不可𥙷民兼壽不能殫其教當年
不能究其禮積財不能瞻其樂繁飾邪術以營
世君盛爲聲樂以滛愚其民也不可以示其教

也不可㠯導民今欲封之以移齊國之俗非所
以導衆存民也公曰善于是厚其禮而留其敬
見不問其道仲尼廼行○此并下五章皆毀詆
孔子殊合經術故著於此篇
　景公上路寢聞哭聲問梁丘據晏子對第二
景公上路寢聞哭聲曰吾若聞哭聲何爲者也
梁丘據對曰魯孔丘之徒鞠語者也眀於禮樂
審扵服䘮其母死塟埋甚厚服䘮三年哭泣甚
疾公曰豈不可哉而色恱之晏子曰古者聖人

非不知能繁登降之禮制規矩之節行表綴之
數以教民㠯爲煩人留日故制禮不羡扵便事
非不知能揚干戚鐘皷竽瑟以勸衆也以爲費
財留工故制樂不羡于和民非不知能累世殫
國以奉死哭泣處哀以持久也而不爲者知其
無𥙷死者而深害生者故不以導民今品人飾
禮煩事羡樂滛民崇死㠯害生三者聖王之所
禁也贒人不用悳毀俗流故三邪得行于世是
非贒不肖雜上妄說邪故好惡不足以導衆此

三者路世之政單事之教也公曷爲不察聲受
而色恱之
　仲尼見景公景公曰先生奚不見寡人宰乎
　　第三
仲尼游齊見景公景公曰先生奚不見寡人宰
乎仲尼對曰臣聞晏子事三君而得順焉是有
三心所以不見也仲尼出景公以其言告晏子
晏子對曰不然嬰爲三心三君爲一心故三君
皆欲其國之安是以嬰得順也嬰聞之是而非

之非而是之猶非也孔丘必據處此一心矣
　仲尼之齊見景公而不見晏子子貢致問第
　　四
仲尼之齊見景公而不見晏子子貢曰見君不
見其從政者可乎仲尼曰吾聞晏子事三君而
順焉吾疑其爲人晏子聞之曰嬰則齊之世民
也不維其行不識其過不能自立也嬰聞之有
幸見&KR0738;無幸見惡誹譽爲類聲響相應見行而
從之者也嬰聞之以一心事三君者所以順焉

㠯三心事一君者不順焉今未見嬰之行而非
其順也嬰聞之君子獨立不慙于影獨寢不慙
扵䰟孔子㧞樹削跡不自以爲辱窮陳蔡不自
以爲約非人不得其故是猶澤人之非斤斧山
人之非網罟也出之其口不知其困也始吾望
傳而貴之今吾望傳而疑之仲尼聞之曰語有
之言發扵爾不可止於逺也行存扵身不可掩
扵衆也吾竊議晏子而不中夫人之過吾罪㡬
矣丘聞君子過人以爲友不及人㠯爲師今丘

失言扵夫子譏之是吾師也因宰我而謝焉然
仲尼見之
　景公出田顧問晏子若人之衆有孔子乎第
　　五
景公出田寒故以爲渾猶顧而問晏子曰若人
之衆則有孔子焉乎晏子對曰有孔子焉則無
有若舜焉則嬰不識公曰孔子之不逮舜爲間
矣曷爲有孔子焉則無有若舜焉則嬰不識晏
子對曰是廼孔子之所以不逮舜孔子行一節

者也處民之中其過之識况乎處君之中乎舜
者民處之中則自齊乎士處君子之中則齊乎
君子上與聖人則固聖人之材也此廼孔子之
所㠯不逮舜也
　仲尼相魯景公患之晏子對以勿憂第六
仲尼相魯景公患之謂晏子曰隣國有聖人敵
國之憂也今孔子相魯若何晏子對曰君其勿
憂彼魯君弱主也孔子聖相也君不如隂重孔
子設以相齊孔子强諫而不聽必驕魯而有齊

君勿納也夫絕扵魯無主于齊孔子困矣居朞
年孔子去魯之齊景公不納故困於陳蔡之間
○此上五章皆毀詆孔子而此章復稱爲聖相
設相齊以孔子似非乎仲之所宜故著於此篇
　景公問有臣有兄弟而强足恃乎晏子對不
　　足恃第七
景公問晏子曰有臣而强足恃乎晏子對曰不
足恃有兄弟而强足恃乎晏子對曰不足恃公
忿然作色曰吾今有恃乎晏子對曰有臣而强

無甚如湯有兄弟而强無甚如桀湯有弑其君
桀有亡其兄豈以人爲足恃哉可以無亡也○
此章與景公問臣并兄弟之强而晏子對㠯湯
桀無以垂訓故著扵此篇
　景公遊牛山少樂請晏子一願第八
景公逰于牛山少樂公曰請晏子一願晏子對
曰不嬰何願公曰晏子一願對曰臣願有君而
見畏有妻而見歸有子而可遺公曰善晏乎子
之願載一願晏子對曰臣願有君而明有妻而

材家不貧有良隣有君而眀日順嬰之行有妻
而材則使嬰不忘家不貧則不愠朋友所識有
良隣則日見君子嬰之願也公曰善乎晏子之
願也晏子對曰臣願有君而可輔有妻而可去
有子而可怒公曰善乎晏子之願也此章裁晏
子之願如此無以垂訓故著扵此篇
　景公爲大鐘晏子與仲尼栢常騫知將毀第
　　九
景公爲大鐘將懸之晏子仲尼栢常騫三人朝

俱曰鐘將毀衝之果毀公召三子者而問之晏
子曰鍾大不祀先君而㠯燕非禮是以曰鍾將
毀仲尼曰鍾大而懸下衝之其氣下囘而下薄
是以曰鍾將毀栢常騫曰今庚申雷日也音莫
勝於雷是以曰鍾將毀也○此章與景公爲㤗
呂成將燕饗晏子諌章旨同而尤近怪故著于
此篇
　田無字非晏子有老妻晏子對以去老謂之
　　亂第十

田無宇見晏子獨立扵閨内有婦人出扵室者
髪斑白衣緇布之衣而無裏裘田無宇譏之曰
出於室爲何者也晏子曰嬰之家也無宇曰位
爲中卿田七十萬何㠯老爲妻對曰嬰聞之去
老者謂之亂納少者謂之淫且夫見色而忘義
處富貴而失倫謂之逆道嬰可以有淫亂之行
不顧于倫逆古之道乎○此章與景公以晏子
妻老欲納愛女㫖同而事異陳無宇雖至凢品
亦未應㠯是誚晏子没非晏子者將納其說見

棄妻乎無㠯垂訓故著于此篇
　工女欲入身於晏子晏子辤不受第十一
有工女託扵晏子之家焉者曰婢妾在廓之野
人也願得入身比數於下陳焉晏子曰乃今日
而後自知吾不肖也古之爲政者士農工啇異
居男女有别而不通故士無邪行女無滛事今
僕託國主民而女欲犇㒒㒒必色見而行無廉
也遂不見○此章與犯傷槐之令者女求入晏
子家事同而辭略且無因而至故著于此篇

　景公欲誅羽人晏子以爲法不宜殺第十二
景公盖姣有羽人視景公僭者公謂左右曰問
之何視寡人之僭也羽人對曰言亦死而不言
亦死竊姣公也公曰合色寡人也殺之晏子不
時而入見曰蓋聞君有所怒羽人公曰然色寡
人故將殺之晏子對曰嬰聞拒欲不道惡&KR0738;不
祥雖使色君扵灋不宜殺也公曰惡然乎若使
沐浴寡人將使抱背○此章不典無以垂訓故
著于此篇

　景公謂晏子東海之中有水而赤晏子詳對
　　第十三
景公謂晏子曰東海之中有水而赤其中有棗
華而不實何也晏子對曰昔者秦繆公乗龍而
理天下以黃布褁烝棗至東海而捐其布彼黃
布故水赤烝棗故華而不實公曰吾詳問子何
爲對曰嬰聞之詳問者亦詳對之也○此并下
一章語數俳而義無所耴故著扵此篇
　景公問天下有極大極細晏子對第十四

景公問晏子曰天下有極大乎晏子對曰有足
游浮雲背凌蒼天尾偃天間躍啄北海頸尾咳
於天地乎然而漻漻不知六翮之所在公曰天
下有極細乎晏子對曰有東海有蠱巢扵蟁睫
再乳再飛而蟁不爲驚臣嬰不知其名而東海
漁者命曰焦㝠
　莊公圖莒國人擾紹以晏子在廼止第十五
莊公闔門而圖莒國人以爲有亂也皆操長兵
而立於閭公召睢休相而問曰寡人闔門而圖

莒國人㠯爲有亂皆摽長兵而立于衢閭柰何
休相對曰誠無亂而國㠯爲有則仁人不存請
令于國言晏子之在也公曰諾以令於國孰謂
國有亂者晏子在焉然後皆散兵而歸君子曰
夫行不可不務也晏子存而民心安此一曰之
所爲也所以見於前信扵後者是以晏子立人
臣之位而安萬民之心○此章特以晏子而紹
國人故著于此篇
　晏子死景公馳哭往哀畢而去第十六

景公游於菑聞晏子死公乗侈輿服繁駔驅之
而因爲遲下車而趨知不若車之遫則又乗比
至於國者四下而趨行哭而徃伏尸而虢曰子
大夫日夜責寡人不遺尺寸寡人猶且滛泆而
不収怨罪重積于百姓令天降禍於齊不加于
寡人而加於夫子齊國之社稷危矣百姓將誰
告夫○此并下二章皆晏子殁後景公追懐之
言故著于此篇
　晏子死景公哭之稱莫復陳告吾過第十七

晏子死景公操玉加於晏子而哭之涕沾襟章
子諫曰非禮也公曰安用禮乎昔者吾與夫子
遊於公邑之上一日而三不聽寡人今其孰能
然乎吾失夫子則亡何禮之有免而哭哀盡而
去
　晏子没左右諛弦章諌景公賜之魚第十八
晏子没十有七年景公飲諸大夫酒公射出質
堂上唱善若出一口公作色太息播弓矢弦章
入公曰章吾失晏子未甞聞吾不善章曰臣聞

君好臣服君嗜臣食尺蠖食黃身黃食蒼身蒼
君其食諂人言乎公曰善賜弦章魚五十乗弦
章歸魚車塞途章撫其僕曰曩之唱善者皆欲
此魚也固辭不受
晏子春秋外篇不合經術者第八終


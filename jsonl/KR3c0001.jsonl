{"id": "KR3c0001_001", "series": "KR3c0001", "text": "氏牧民山髙乗馬輕重九府詳哉言之也又日將順其美匡\n救其惡故上下能相親愛豈管仲之謂乎九府書民閒無有\n山髙一名形勢凡管子書務富國安民道約言要可以繞合\n經義向謹第録上\n管子卷第一　唐司空房　玄齡　註\n　　　牧民第一　形勢第二\n　　　權脩第三　立政第四\n　　　乗馬第五\n牧民第一經言一\n凡有地牧民者務在四時守在倉廪國多財\n則逺者來地辟舉則民留處倉廩實則知\n禮節衣食足則知榮辱上服度則六親固\n四維張則君令行故省刑之要在禁文巧守國之\n度在飾四維順民之經在明鬼神秪山川敬\n宗廟恭祖舊不務天時則財不生不務地利則倉\n廪不盈野蕪曠則民乃菅上無量則民乃妄文巧不禁\n則民乃淫不璋兩原則刑乃繁\n不明鬼神則陋民不悟不祗山川則威令不\n聞不敬宗廟則民乃上校不恭祖\n舊則孝悌不備四維不張國乃滅亡\n　　　　　　右國頌\n國有四維一維絶則傾二維絶則危三維絶則覆四維絶則滅\n傾可正也危可安也覆可起也滅不可復錯也何謂四維一\n曰禮二曰義三曰廉四曰恥禮不踰節義不自進廉\n不蔽惡恥不從枉故不踰節則上位安不自\n進則民無巧詐不蔽惡則行自全不從枉則邪事不生\n　　　　　　右四維\n政之所興在順民心政之所廢在逆民心民惡憂勞我佚樂\n之民惡貧賤我富貴之民惡危墜我存安之民惡滅絶我\n生育之能佚樂之則民爲之憂勞能\n富貴之則民爲之貧賤能存安之則民爲之危墜能生育之\n則民爲之滅絶故刑罰不足以畏其意殺戮不足以服其心\n故刑罰繁而意不恐則令不行矣殺戮衆而\n心不服則上位危矣故從其四欲則逺者自親行其四惡則\n近者叛之故知予之爲取者政之寶也\n　　　　　　右四順\n錯國於不傾之地積於不涸之倉藏於不竭之府下令於\n流水之原使民於不爭之官明必死之路開必得之門不為\n不可成不求不可得不處不可乆不行不可復錯國於不傾\n之地者授有德也積於不涸之倉者務五榖也藏於不竭之\n府者養桑麻育六畜也下令於流水之原者令順民心也使\n民於不爭之官者使各爲其所長也明必死\n之路者嚴刑罰也開必得之門者信慶賞也不爲不可成者\n量民力也不求不可得者不彊民以其所惡也不處不可乆\n者不偷取一丗也不行不可復者不欺其民也\n故授有德則國安務五榖則食足養桑麻育六畜\n則民富令順民心則威令行使民各爲其所長則用備嚴刑\n罰則民逺邪信慶賞則民輕難量民力則事無不成不彊\n異汝度賢者將不汝助言室滿室言堂滿堂是謂聖\n王城郭溝渠不足以固守兵甲彊力不足\n以應敵博地多財不足以有衆\n唯有道者能備患於未形也故禍不萌天下不患無臣\n患無君以使之天下不患無財患無人以分之故知\n時者可立以爲長無私者可置以爲政審於時而察於用而\n能備官者可奉以爲君也緩者後於事吝於財者失所親\n信小人者失士\n　　　　　　右六親五法\n形執第二\n　　　　　　經言二\n山髙而不崩則祈羊至矣淵深而不涸則沈王極矣\n天不變其常地不易其則春秋冬夏不更\n其節古今一也蛟龍得水而神可立也\n虎豹託幽而威可載也風雨無郷而怨怒不及\n也貴有以行令賤有以忘卑壽夭\n貧富無徒歸也銜命者君之尊也受辭者名之運也\n上無事則民自試抱蜀不言而廟堂旣\n脩鴻鵠鏘鏘唯民歌之\n濟濟多士殷民化之紂之失也飛蓬之間不在所\n賔燕雀之集道行不顧\n犧牷圭璧不足以享鬼神主功有素\n寶幣奚爲羿之道非射也造父之\n術非馭也奚仲之巧非斵削也\n召逺者使無爲焉親近者言無事焉\n唯夜行者獨有也平\n原之隰奚有於髙大山之隈奚\n有於深訾讆之人勿與任大\n譕臣者可與逺舉顧憂\n者可與致道其計也速而憂在近者往\n而勿召也舉長者可逺見也\n裁大者衆之所比也美人之懷定服而勿\n厭也必得之事不足賴也必諾之言不足\n信也小謹者不大立訾食者不肥體\n有無棄之言者必叅於天地也\n墜岸三仞人之所大難也而猿猱飲焉\n故曰伐矜好專舉事之禍也不行其野不違\n其馬能予而無取者天地之配也\n怠倦者不及無廣者疑神神者在内不\n及者在門在内者將假在門者\n將待曙戒勿怠後穉逢殃朝\n忘其事夕失其功邪氣襲内正色乃衰君不君則臣不臣父不\n父則子不子上失其位則下踰其節上下不和令乃不行衣冠不\n正則賔者不肅進退無儀則政令不行且懷且威則君道備\n矣莫樂之則莫哀之莫生之則莫死之\n往者不至來者不極道之所言者一也而\n用之者異有聞道而好爲家者一家之人\n也有聞道而好爲郷者一郷之人也有聞\n道而好爲國者一國之人也有聞道而好爲天下者天下之\n人也有聞道而好定萬物者天下之配也\n道往者其人莫往道來者其人莫來道之所設身之\n化也持滿者與天安危者與人失天\n之度雖滿必涸上下不和雖安必危\n欲王天下而失天之道天下不可得而王也得天之道\n其事若自然失天之道雖立不安其道旣得莫知其爲之其\n功旣成莫知其澤之藏之無形天之道也疑今者察之古不\n知來者視之往萬事之生也異趣而同歸古今一也生棟覆\n屋怨怒不及弱子下瓦慈母操箠\n天道之極逺者自親\n人事之起近親造怨萬物之於人也無\n私近也無私逺也巧者有餘而拙者\n不足其功順天者天助之其功逆天者天\n圍之天之所助雖小必大天之所圍雖成必敗順天者有其功\n逆天者懷其凶不可復振也烏鳥之狡雖善不親\n不重之結雖固必解道之用也貴其重也毋與不\n可毋彊不能毋告不知與不可疆不能告不知謂之勞而無\n功見與之交幾於不親見哀之役幾於不結\n見施之德幾於不報四方所\n歸心行者也獨王之國勞而多禍獨國之\n君卑而不威自媒之女醜而不信未之見而親焉可以往矣\n乆而不忘焉可以來矣日月不明天不易也山髙\n而不見地不易也言而\n不可復者君不言也行而不可再者君不行也\n凡言而不可復行而不可再者有國者之\n大禁也\n權脩第三經言三\n萬乘之國兵不可以無主土地博大野不可以無\n吏百姓殷衆官不可以無長操民之命朝\n不可以無政地博而國貧者野不辟也民衆而兵弱者民無\n取也故末産不禁則野不辟賞罰不信則民無取\n野不辟民無取外不可以應敵内不可以固守故曰有萬乘\n之號而無千乘之用而求權之無輕不可得也\n地辟而國貧者舟輿飾臺榭廣也賞罰信而兵弱者輕\n用衆使民勞也舟車臺榭廣則賦斂厚矣輕用衆使民勞\n則民力竭矣賦斂厚則下怨上矣民力竭則令不行矣下怨上\n令不行而求敵之勿謀已不可得也欲爲天下者必重用其國\n欲爲其國者必重用其民欲爲其民者必重盡其民力\n無以畜之則往而不可止也無以牧之則處而不可使也\n逺人至而不去則有以畜之也民衆而可一則\n有以牧之也見其可也喜之有徵見其不可也\n惡之有刑賞罰信於其所見雖其所不見其敢爲之乎\n見其可也喜之無徵見其不可也惡之無刑賞\n罰不信於其所見而求其所不見之爲之化不可得也厚愛利\n足以親之明智禮足以敎之上身服以先之\n審度量以閑之郷置師以說道之然后申之以憲\n令勸之以慶賞振之以刑罰故百姓皆說爲善則暴亂\n之行無由至矣地之生財有時民之用力有倦而人君之欲無\n窮以有時與有倦養無窮之君而度量不生於其閒\n則上下相疾也是以臣有殺其君子有殺其父\n者矣故取於民有度用之有止國雖小必安取於民無度用之不\n止國雖大必危地之不辟者非吾地也民之不牧者非吾民也\n凡牧民者以其所積者食之不可不審也其積多者其食多其\n積寡者其食寡無積者不食或有積而不食者則民離上有\n積多而食寡者則民不力有積寡而食多者則民多詐有無\n積而徒食者則民偷幸故離上不力多詐偷幸舉事不成應\n敵不用故曰察能授官班禄賜予使民之機也野與市爭民\n家與府爭貨金與粟爭貴郷\n與朝爭治故野不積草農事先也府不積貨藏\n於民也市不成肆家用足也朝不合衆郷分治也故野不積草\n府不積貨市不成肆朝不合衆治之至也人情不二故民情可\n得而御也審其所好惡則其長短可知也觀其交游則其賢\n不肖可察也二者不失則民能可得而官也地之守在\n城城之守在兵兵之守在人人之守在粟故地不辟則城不固有\n身不治奚待於人有人不治奚待於家有家\n不治奚待於郷有郷不治奚待於國有國不治奚待於天下天\n下者國之本也國者郷之本也郷者家之本也家者人之本也\n人者身之本也身者治之本也故上不好本事則末産不禁\n末産不禁則民緩於時事而輕地利輕地利而求田野之辟\n倉廪之實不可得也商賈在朝則貨財上流婦言人\n事則賞罰不信男女無別則民\n無廉恥貨財上流賞罰不信民無廉恥而求百姓之安難兵\n士之死節不可得也朝庭不肅貴賤不明長幼不分度量不\n審衣服無等上下凌節而求百姓之尊主政令不可得也上\n好詐謀閒欺臣下賦斂競得使民偷壹則\n百姓疾怨而求下之親上不可得也有地不務本事君國\n不能壹民而求宗廟社稷之無危不可得也上恃龜筮好用\n巫毉則鬼神驟祟故功之不立名之不章爲之患者三\n有獨王者有貧賤者有日不足者\n一年之計莫如樹榖十年之計莫如樹木終身之計莫如樹人\n一樹一穫者榖也一樹十穫者木也一樹\n百穫者人也我苟種之如神用之\n舉事如神唯王之門凡牧民者使\n士無邪行女無淫事士無邪行敎也女無淫事訓也敎訓成俗\n而刑罰省數也凡牧民者欲民之正也欲民之正則微邪不\n可不禁也微邪者大邪之所生也微邪不禁而求大邪之無傷\n國不可得也凡牧民者欲民之有禮也欲民之有禮則小禮不可\n不謹也小禮不謹於國而求百姓之行大禮不可得也凡牧民\n者欲民之有義也欲民之有義則小義不可不行小義不行\n於國而求百姓之行大義不可得也凡牧民者欲民之有廉也\n欲民之有廉則小廉不可不脩也小廉不脩於國而求百姓\n之行大廉不可得也凡牧民者欲民之有恥也欲民之有恥則\n小恥不可不飾也小恥不飾於國而求百姓之行大恥不可得也\n凡牧民者欲民之脩小禮行小義飾小廉謹小恥禁微邪此厲\n民之道也民之脩小禮行小義飾小廉謹小恥禁微邪治之本\n也凡牧民者欲民之可御也欲民之可御則法不可不審法者\n將立朝庭者也將立朝庭者則爵服不可不貴也爵服加于\n不義則民賤其爵服民賤其爵服則人主不尊人主不尊則\n令不行矣法者將用民力者也將用民力者則禄賞不可不重\n也禄賞加于無功則民輕其禄賞民輕其禄賞則上無以勸\n民上無以勸民則令不行矣法者將用民能者也將用民能\n者則授官不可不審也授官不審則民閒其治民閒其治則\n理不上通理不上通則下怨其上下怨其上則令不行矣法者\n將用民之死命者也用民之死命者則刑罰不可不審刑罰不\n審則有辟就有辟就則殺不辜而赦有罪殺不辜而赦有罪\n則國不免於賊臣矣故夫爵服賤禄賞輕民間其治賊臣首\n難此謂敗國之敎也\n立政第四經四言\n國之所以治亂者三殺戮刑罰不足用也國之所\n以安危者四城郭險阻不足守也國之所以富貧者五輕稅\n租薄賦斂不足恃也治國有三本而安國有四固而富國有\n五事五事五經也君之所審者三一曰德不當其位二\n曰功不當其禄三曰能不當其官此三本者治亂之原也故國\n有德義未明於朝者則不可加于尊位功力未見於國者則\n不可授與重禄臨事不信於民者則不可使任大官故徳厚而\n位卑者謂之過徳薄而位尊者謂之失寧過於君子而母失於\n小人過於君子其爲怨淺失於小人其爲祸深是故國有徳義\n未明於朝而處尊位者則良臣不進有功力未見於國而有\n重禄者則勞臣不勸有臨事不信於民而任大官者則材臣不\n用三本者審則下不敢求三本者不審則邪臣上通而便辟\n制威如此則明塞於上而治壅於下正道捐棄而邪事日長\n三本者審則便辟無威於國道塗無行禽䟽逺無蔽\n獄孤寡無隱治故曰刑省治寡朝不合衆\n　　　　　　右三本\n君之所愼者四一曰大德不至仁不可以授國柄\n二曰見賢不能讓不可與尊位三曰罰避親貴不可使主\n兵四曰不好本事不務地利而輕賦斂不可與都邑此四務\n者安危之本也故曰卿相不得衆國之危也大臣不和同國之\n危也兵主不足畏國之危也民不懷其産國之危也故大德至\n仁則操國得衆見賢能讓則大臣和同罰不避親貴則威行\n於鄰敵好本事務地利重賦斂則民懷其産\n　　　　　　四固\n君之所務者五一曰山澤不救於火草木不得成國之貧也二曰\n溝瀆不遂於隘鄣水不安其藏國之貧也三曰桑麻不殖於野\n五榖不冝其地國之貧也四曰六畜不育於家瓜瓠葷菜百果\n不備具國之貧也五曰工事競於刻鏤女事繁於文章國之貧\n也故曰山澤救於火草木殖成國之富也溝瀆遂於隘鄣水安\n其藏國之富也桑麻殖於野五榖冝其地國之富也六畜育\n於家瓜瓠葷菜百果備具國之富也工事無刻鏤女事無文章\n國之富也\n　　　　　　右五事\n分國以爲五郷郷爲之師分郷以爲五州州爲之長分州以爲\n十里里爲之尉分里以爲十游游爲之宗十家爲什五家爲伍\n什伍皆有長焉築障塞匿一道路博出入審閭閈愼筦鍵\n筦藏于里尉置閭有司以時開閉閭有司觀出入者以復\n于里尉凡出入不時衣服不中圈屬羣徒不順\n於常者閭有司見之復無時若在長家子弟臣妾屬役賔客\n則里尉以譙于游宗游宗以譙于什伍什伍以譙于長家譙\n敬而勿復一再則宥三則不赦凡孝悌忠信\n賢良儁材若在長家子弟臣妾屬役賔客則什伍以復于\n游宗游宗以復于里尉里尉以復于州長州長以計于郷師\n郷師以著于士師凡過黨其在家屬及于長家其在長家及于什伍之\n長其在什伍之長及于游宗其在游宗及于里尉其在里尉及于州長其\n在州長及于郷師其在郷師及于士師三月一復六月一計十二月一著凡\n上賢不過等使能不兼官罰有罪不獨及\n賞有功不專與孟春之朝君自聽朝論爵賞校官終五日季\n冬之夕君自聽朝論罰罪刑殺亦終五日正月之朔百吏在朝\n君乃出令布憲于國五郷之師五屬大夫皆受憲于太史大朝\n之日五郷之師五屬大夫皆身習憲于君前太史旣布憲入籍\n于太府憲籍分于君前五郷之師出朝遂于郷官\n致于郷屬及于游宗皆受憲憲旣布乃反致令\n焉然后敢就舎憲未布令未致不敢就舎就舎謂之留令\n死罪不赦五屬大夫皆以行車朝出朝不敢就舎遂行至都\n之日遂於廟致屬吏皆受憲憲旣布乃發使者致令以\n布憲之日蚤晏之時憲旣布使者以發然後敢就舎憲未布\n使者未發不敢就舎就舎謂之留令罪死不赦憲旣布有不\n行憲者謂之不從令罪死不赦考憲而有不合于太府之籍\n者曰侈專制不足曰虧令罪死不赦首憲旣布然后可\n以布憲\n　　　　　　右首憲\n凡將舉事令必先出曰事將爲其賞罰之數必先明之立事\n者謹守令以行賞罰計事致令復賞罰之所加有不合於令\n之所謂者雖有功利則謂之專制罪死不赦首事旣布然后\n可以舉事\n　　　　　　右首事\n脩火憲敬山澤林藪積草夫財之所出以時禁發焉使民於\n宫室之用薪蒸之所積虞師之事也決水潦通溝瀆修障防\n安水藏使時水雖過度無害于五榖歳雖凶旱有所秎穫\n司空之事也相高下視肥墝觀地冝明詔期前後農夫以時鈞\n脩焉使五榖桑麻皆安其處由田之事也行郷里視宫室觀樹\n蓺簡六畜以時鈞脩焉勸勉百姓使力作毋偷懷樂家室重\n去郷里郷師之事也論百工審時事辯功苦上完利監壹五郷\n以時鈞脩焉使刻鏤文采毋敢造於郷工師之事也\n　　　　　　右省官\n度爵而制服量禄而用財飲食有量衣服有制宫室有度六\n畜人徒有數舟車陳器有禁脩生則有軒冕服位榖禄田宅\n之分死則有棺槨絞衾壙壟之度雖有賢身貴體毋其爵\n不敢服其服雖有冨家多資毋其禄不敢用其財天子服文\n有章而夫人不敢以燕以饗廟將軍大夫以朝官吏以命士止于\n帶縁散民不敢服雜采百工商賈不得服長鬈貂刑餘戮\n民不敢服絻不敢畜連乘車\n　　　　　　右服制\n寢兵之說勝則險阻不守兼\n愛之說勝則士卒不戰全生之說勝則\n則廉恥不立私議自貴之說勝則上令不\n行羣徒比周之說勝則賢不肖不分金玉貨財之說勝則爵\n服下流觀樂玩好之說勝則姦民在上位\n請謁任舉之說勝則繩墨不正諂䛕飾過之說\n勝則巧佞者用\n　　　　　　右九敗\n期而致使而往百姓舎已以上爲心者敎之所期也始於不足\n見終於不可及一人服之萬人從之訓之所期也\n未之令而爲未之使而往上不加勉而民自盡竭俗之\n所期也好惡形於心百姓化于下罰未行而民畏\n恐賞未加而民勸勉誠信之所期也爲而無\n害成而不議得而莫之能爭天道之所期也爲之\n而成求之而得上之所欲小大必舉事之所期也令則行禁則\n止憲之所及俗之所被如百體之從心政之所期也\n　　　　　　右七觀\n乘馬第五經言五\n凡立國都非於大山之下必於廣川之上高毋近旱而水用足\n下毋近水而溝防省因天材就地利故城郭不必中規矩道路\n不必中準繩\n　　　　　　右立國\n無爲者帝爲而無以爲者王爲而不貴者霸不自以爲所貴\n則君道也貴而不過度則臣道也\n　　　　　　右大數\n地者政之夲也朝者義之理也市者貨之準也\n黃金者用之量也諸侯之地千乗之國者器之制也五者其\n理可知也爲之有道\n地者政之夲也是故地可以正政也地不平均和調則政\n不可正也政不正則事不可理也\n春秋冬夏隂陽之推移也時之短長隂陽之\n利用也日夜之易隂陽之化也\n然則隂陽正矣雖不正有餘不可損不足不可益也\n天地莫之能損益也\n然則可以正政者地也故不可不正也正地者其實必正長亦\n正短亦正小亦正大亦正長短小大盡正正不正則官不理\n官不理則事不治事不治則貨不多是故何以知\n貨之多也曰事治何以知事之治也曰貨多貨多事治則所求\n於天下者寡矣爲之有道\n　　　　　　右隂陽\n朝者義之理也是故爵位正而民不怨民不怨則不亂然后\n義可理理不正則不可以治而不可不理也故一國之人不可以\n皆貴皆貴則事不成而國不利也爲事之不成\n國之不利也使無貴者則民不能自理也是故辨於爵列之\n尊卑則知先後之序貴賤之義矣爲之有道\n　　　　　　　右爵位\n市者貨之準也是故百貨賤則百利不得百利不得\n則百事治百事治則百用節矣是故事者生於慮成\n於務失於傲不慮則不生不務則不成不傲則\n不失故曰市者可以知治亂可以知多寡而不能爲多寡爲\n之有道\n　　　　　　　右務市事\n黃金者用之量也辨於黃金之理則知侈儉知侈儉則百用\n節矣故儉則傷事侈則傷貨儉則金賤金賤則事不成\n故傷事侈則金貴金貴則貨賤故傷貨貨盡而後知不足\n是不知量也事巳而後知貨之有餘是不知節也不知量不知\n節不可謂之有道天下乘馬服牛而任之輕重有制有壹宿\n之行道之逺近有數矣是知諸侯之地千乘之國\n者所以知地之小大也所以知任之輕重也重而後損之是不知\n任也輕而後益之是不知器也不知任不知器不可謂之有道\n地之不可食者山之無木者百而當一涸澤百而當一地之無\n草木者百而當一樊棘雜處民不得入焉百而當一藪鎌纏\n得入焉九而當一蔓山其木可以爲材可以爲軸斤斧得入焉\n九而當一汎山其木可以爲棺可以爲車斤斧得入焉十而當一\n流水網罟得入焉五當一林其木可以爲棺可以爲車斤斧得\n入焉五而當一澤網罟得入焉五而當一命之曰地均以實數\n方六里命之曰暴五暴命之曰部五部命之曰聚聚者有市無\n市則民之五聚命之曰某郷四郷命之曰方官制也官成而立\n邑五家而伍十家而連五連而暴五暴而長命之曰某郷四\n郷命之曰都邑制也邑成而制事四聚爲一離五離爲一制\n五制爲一田二田爲一夫三夫爲一家事制也事成而制器方\n六里爲一乘之地也一乘者四馬也一馬其甲七其蔽五\n四乘其甲二十有八其蔽二十白徒三十人奉車兩器制也方\n六里一乘之地也方一里九夫之田也黃金一鎰百乘一宿之盡也無\n金則用其絹季絹三十三制當一鎰無絹則用其布經\n暴布百兩當一鎰一鎰之金食百乘之一宿則所市之地六步\n一㪷命之曰中歳有市無市則民不乏矣方六里名之曰\n社有邑焉名之曰央亦關市之賦黄金百鎰爲一篋其\n其貨一榖籠爲十篋其商苟在市者三十人其正月十二月黃\n金一鎰命之曰正分春曰書比立夏曰月程秋曰大稽與民數\n得亡三嵗脩封五嵗脩界十嵗更制經正也十仞見水不大\n潦五尺見水不大旱十一仞見水輕征十分去\n二三二則去三四四則去四五則去半比之\n於山五尺見水十分去一四則去三\n三則去二二則去一三尺而見水比之於澤距國門\n以外窮四竟之内丈夫二犁童五尺一犂以爲三日之功正月令\n農始作服于公田農耕及雪釋耕始焉芸卒焉士聞見博學\n意察而不爲君臣者與功而不與分焉\n賈知賈之貴賤日至於市而不爲官賈者與功而\n不與分焉工治容貌功能日至於市而不爲官工者與功而不\n與分焉不可使而爲工則視貸離之實而出夫粟是故智者\n知之愚者不知不可以敎民巧者能之拙者不能不可\n以敎民非一令而民服之也不可以\n爲大善非夫人能之也不可以爲大功是故非誠賈不得食于\n賈非誠工不得食于工非誠農不得食于農非信士不得立\n于朝是故官虚而其敢爲之請君有珍車珍甲而莫之敢有\n君舉事臣不敢誣其所不能君知臣臣亦知君知己也故臣莫\n敢不竭力俱操其誠以來道曰均地分力使民知時也民乃\n知時日之蚤晏日月之不足飢寒之至于身也是故夜寢蚤\n起父子兄弟不忘其功爲而不倦民不憚勞苦故不均之爲\n惡也地利不可竭民力不可殫不告之以時而民不知不道之\n以事而民不爲與之分貨則民知得正矣審其分則民盡力矣\n是故不使而父子兄弟不忘其功\n　　　　　　　右士農工商\n聖人之所以爲聖人者善分民也聖人不能分民則\n猶百姓也於己不足安得名聖是故有事則\n用無事則歸之於民唯聖人爲善託業於民\n民之生也辟則愚閉則類上爲一下\n爲二\n　　　　　　右聖人\n時之處事精矣不可藏而舎也故曰今日不爲明\n日亡貨昔之日已往而不來矣\n　　　　　　右失時\n上地方八十里萬室之國一千室之都四中地方百里萬室之\n國一千室之都四下地方百二十里萬室之國一千室之都四\n以上地方八十里與下地方百二十里通於中地方百里\n　　　　　　右地里\n管子卷第一\n拘蜀絟暴比\n"}
{"id": "KR3c0001_002", "series": "KR3c0001", "text": "管子卷第二　唐司空房　玄齡\n　　　七法第　版法第七\n七法第六經言六\n言是而不能立言非而不能廢有功\n而不能賞有罪而不能誅若是而能治民者未之有也是必\n立非必廢有功必賞有罪必誅若是安治矣未也\n是何也曰形勢器械未具猶之不治也形勢器械具\n四者備治矣不能治其民而能彊其兵者未之\n有也能治其民矣而不明于爲兵之數猶之不可\n不能彊其兵而能必勝敵國者未之有也\n能彊其兵而不明于勝敵國之理猶之不勝也\n兵不必勝敵國而能正天下者未之有也兵必\n勝敵國矣而不明正天下之分猶之不可故曰治民有器爲兵\n有數勝敵國有理正天下有分則象法化決塞\n心術計數根天地之氣寒暑之和水土之性人民鳥獸\n草木之生物雖不甚多皆均有焉而未甞變也謂之則\n義也名也時也似也類也比也狀也謂之象\n尺寸也繩墨也規矩也衡\n石也斗斛也角量也謂之法漸也順也靡\n也久也服也習也謂之化\n予奪也險易也利害也難易也開閉也殺生也謂之決塞\n實也誠也厚也施也度也恕也謂之心術\n剛柔也輕重也大小也實虚也逺近也多少也謂之\n計數不明於則而欲出號令猶立朝\n夕於運均之上檐竿而欲定其末\n不明於象而欲論材審用猶絶長以\n爲短續短以爲長不明於法而欲治民一衆猶\n左書而右息之不明於化而欲變俗易敎\n猶朝揉輪而夕欲乗車不明於決塞而欲歐衆移民猶使水\n逆流不明於心術而欲行令於人猶倍招而必拘之\n不明於計數而欲舉大事猶無舟檝而欲\n經於水險也故曰錯儀畫制不知則不可論材審用不知象\n不可和民一衆不知法不可變俗易敎不知化不可􁍰衆移民\n不知決塞不可布令必行不知心術不可舉事必成不知計數\n不可\n　　　　　右四傷\n百匿傷上威姦吏傷官法姦民傷俗敎賊\n盜傷國衆衆傷則重在下法傷則貨\n上流敎傷則從令者不輯衆傷則百姓不安其居重在下則\n令不行貨上流則官徒毁從令者不輯則\n百事無功百姓不安其居則輕民處而重民散\n輕民處重民散則地不辟地不辟則六畜不育六\n畜不育則國貧而用不足國貧而用不足則兵弱而士不厲\n兵弱而士不厲則戰不勝而守不固戰不勝而守不固\n則國不安矣故曰常令不審則百匿勝官爵不審則姦吏勝\n符籍不審則姦民勝刑法不審則盜賊勝國之四經敗人君\n泄見危人君泄則言實之\n士不進言實之士不進則國之情僞不竭于上\n丗主所貴者實也所親者戚也所愛者民也所重者爵禄\n也亡君則不然致所貴非實也致所親非戚也致所愛非民\n也致所重非爵禄也故不爲重寶虧其命故曰令貴於寶\n不爲愛親危其社稷故曰社稷戚於親\n不爲愛人枉其法故曰法愛於人不爲\n重禄爵分其威故曰威重於爵禄不\n通此四者則反於無有故曰治人如治水潦\n養人如養六畜用人如用草木\n居身論道行理則群臣服敎百吏嚴斷\n莫敢開私焉論功計勞未甞\n失法律也便辟左右大族尊貴大臣不得増其功焉䟽逺卑\n賤隱不知之人不忘其勞故有罪者不怨上愛賞者\n無貪心則列陳之士皆輕其死而安難以要上事\n本兵之極也\n　　　　　　右百匿\n爲兵之數存乎聚財而財無敵\n存乎論工而工無敵存乎制器而器無敵\n存乎選士而士無敵存乎政敎而政敎無敵存乎服習\n而服習無敵存乎徧知天下而徧知天下無敵\n存乎明於機數而明於機數無敵\n故兵未出境而無敵者八是以\n欲正天下財不蓋天下不能正天下財蓋\n天下而工不蓋天下不能正天下工蓋天下而器不蓋天下\n不能正天下器蓋天下而士不蓋天下\n不能正天下士蓋天下而敎不蓋天下不能正天下敎蓋天\n下而習不蓋天下不能正天下習蓋天下而不徧知天下不\n能正天下徧知天下而不明於機數不能正天下故明於機\n數者用兵之勢也大者時也小者計也\n王道非廢也而天下莫敢窺者王者之正也\n衡庫者天子之禮也\n是故器成卒\n選則士知勝矣徧知天下審御機數則獨行而無敵\n矣所愛之國而獨利之所惡之國而獨害之則令行禁止是\n以聖王貴之勝一而服百則天下畏之矣立少而觀多\n則天下懷之矣罰有罪賞\n有功則天下從之矣故聚天下之精財論百工之銳器春秋角試\n以練精銳爲右成器不課不用不試不臧收\n天下之豪傑有天下之駿雄故舉之如飛鳥動之如雷電發之\n如風雨莫當其前莫害其後獨出獨入莫敢禁圉成功立\n事必順於理義故不理不勝天下不義不勝人故賢知之君必\n立於勝地故正天下而莫之敢御也\n　　　　　右爲兵之數\n若夫曲制時舉不失天時母壙地利其數多少\n其要必出於計數\n故凡攻伐之爲道也計必先定于内然後兵出乎境計未定\n於内而兵出乎境是則戰之自勝攻之自毁也是\n故張軍而不能戰圍邑而不能攻得地而不能實三者見一\n焉則可破毁也故不明于敵人之政不能加也不明于\n敵人之情不可約也不明于敵人之將不先軍也不\n明于敵人之士不先陣也是故以衆撃寡以治撃亂以富擊貧\n以能撃不能以敎卒練士撃􁍰衆白徒故十戰十\n勝百戰百勝故事無備兵無主則不蚤知野\n不辟地無吏則無蓄積官無常下怨上而器械不功朝\n無政則賞罰不明賞罰不明則民幸生故蚤知敵人\n如獨行有蓄積則乆而不匱器械功則伐\n而不費賞罰明則人不幸人不幸則勇士勸之故兵也者審於\n地啚謀十官日量蓄積齊\n勇士徧知天下審御機數兵主之事也故有風雨之行故能不\n逺道里矣有飛鳥之舉故能不險山河矣\n有雷電之戰故能獨行而無敵矣有\n水旱之功故能攻國救邑有金城之守故能定宗\n廟育男女矣有一體之治故能出號令明憲法矣\n風雨之行者速也飛鳥之舉者輕也雷電之戰者士不齊也\n水旱之功者野不收耕不穫也金\n城之守者用貨財設耳目也一體之\n治者去竒說禁雕俗也不逺道里故能威絶\n域之民不險山河故能服恃固之國獨行無敵故令行而禁止\n故攻國救邑不恃權與之國故所指必聽\n定宗廟育男女天下莫之能傷然后可以有國制儀法\n出号令莫不嚮應然后可以治民一衆矣\n　　　　　　右選陳\n版法第七經言七\n凡將立事正彼天植風雨無違\n逺近髙下各得其嗣\n三經旣飭君乃有國喜無以賞\n怒無以殺喜以賞怒以殺怨乃起令乃廢驟令不行民心乃\n外外之有徒禍乃始牙衆之所\n忿置不能圖舉所美必觀其所終\n廢所惡必計其所窮慶勉敦\n敬以顯之冨禄有功以勸之爵貴有\n名以休之兼愛無遺謂君心先順敎萬民郷風\n旦暮利之衆乃勝任\n取人以已成事以質\n審用財愼施報察稱量故用財不可以嗇用力不可以\n苦用財嗇則費用力苦則勞民不\n足令乃辱民苦殃令不行施報不得禍乃始昌禍\n昌不寤民乃自啚正法直度罪殺不赦殺\n僇必信民畏而懼武威旣明令不再行頓卒怠倦以辱之\n罰罪宥過以懲之殺僇犯禁以振之植固不\n動倚邪乃恐倚革邪化\n令往民移法天合德象地無\n親叅於日月佐於四時恱在施有\n衆在廢私召逺在修近閉禍在除\n怨修長在乎任賢安髙在乎同利\n管子卷第二\n"}
{"id": "KR3c0001_003", "series": "KR3c0001", "text": "管子卷第三　唐司空房　玄齡　注\n　　　㓜官第八　㓜官圖第九　五輔第十\n㓜官第八經言八\n若因夜虚守靜人物人物則皇\n五和時節君服黃色味甘味\n聽宫聲治和氣飲於\n黃后之井以倮獸之火㸑藏温濡\n行歐養坦氣修通\n凡物開靜形生理常至命\n尊賢授德則帝身仁行義服\n忠用信則王審謀章禮選士利械則霸定生處死謹\n賢修伍則衆信賞審罰爵材禄能則強\n計凡付終務本飭末則富明法審\n數立常備能則治同異分官則安\n通之以道畜之以惠親之以仁養之以義報之以德結之以\n信接之以禮和之以樂期之以事攻之以官發之以力威\n之以誠一舉而上下得終再舉而\n民無不從三舉而地辟散成四舉\n而農佚粟十五舉而務輕金九\n六舉而絜知事變七舉而外内爲用\n八舉而勝行威立九舉而帝事成形\n九本搏大人主之守也\n八分有職卿相之守也十官飾勝備威將軍之守也\n六紀審密賢人之守也五紀不解庶人之守也動而無不從静\n而無不同治亂之本三卑尊之交四富貧之終五盛衰之\n紀六安危之機七強弱之應八存亡之數九練之以散群傰署\n凡數財署殺僇以聚財\n勸勉以遷衆使二分具本\n發善必審於密執威必明於中此居啚方\n中春行冬政肅行秋政雷\n行夏政閹十二地氣發戒春事\n十二小卯出耕十二\n天氣下賜與十二義氣至修門閭十二淸明發禁十二始母\n合男女十二中卯十二下卯三卯同事八舉時\n節君服靑色味酸味聽角聲治\n慘氣用八數飲於靑后之井以羽獸\n之火爨藏不忍行歐養坦氣修通凡物\n開靜形生理合内空周外強國爲圈\n弱國爲屬動而無不從靜而無不同\n舉發以禮時禮必得和好不基貴\n賤無司事變日至此居於圖東\n方方外夏行春政風行冬政落重則雨雹\n行秋政水十二小郢至德十二絶氣下下爵\n賞十二中郢賜與十二中絶收聚十二大暑至盡善十二中\n暑十二小暑終三暑同事七舉時節君服\n赤色味苦味聽羽聲用\n七數飲於赤后之井以毛獸之火㸑\n藏薄純行篤厚坦氣\n修通凡物開靜形生理定府官明名分而審責\n於羣臣有司則下不乘上賤不乘貴法立數得而無比周之\n民則上尊而下卑逺近不乖此居於圖南方方外秋行夏政\n葉行春政華行冬政耗十\n二期風至戒秋事十二小卯薄百爵十二白露下收聚十二\n復理賜與十二始節賦事十二始卯合男女十二中卯十二下\n卯三卯同事九和時節君服白色味辛味\n聽商聲治濕氣用九數飲於\n白后之井以介蟲之火爨藏恭敬\n行搏銳坦氣修通凡物\n開靜形生理閒男女之畜修郷閭之什伍\n量委積之多寡定府官之計數養老弱而勿通\n信利周而無私此居於圖西方方外\n冬行秋政霧行夏政雷行春政烝泄\n十二始寒盡刑十二小榆賜予十二中寒收聚十二中榆\n大收十二寒至靜十二大寒之隂十二大寒終三寒同事六\n行時節君服黑色味鹹味聽徵\n聲治隂氣用六數飲\n於黑后之井以鱗獸之火爨藏慈\n厚行薄純坦氣修通\n凡物開靜形生理器成於僇敎行於鈔\n動靜不記行止無量戒審四時以別息\n異出入以兩易明養生以解固\n審取予以緫之一\n㑹諸侯令曰非玄帝之命母有一日之師役\n再㑹諸侯令曰養孤老\n食常疾收孤寡三㑹諸侯令曰田租百取五市賦百\n取二關賦百取一母乏耕織之器四㑹諸侯令曰修道路偕\n度量一稱數藪澤以時禁發之\n五㑹諸侯令曰修春秋冬夏之常祭食\n天壤山川之故祀必以時六㑹諸侯令曰以爾壤生物共玄\n官請四輔將以禮上帝七㑹諸侯令\n曰官處四體而無禮者流之焉莠命\n八㑹諸侯令曰立四義而毋議者尚之于\n玄官聽于三公\n九㑹諸侯令曰以爾封内之財物國之所有爲幣九\n㑹大命焉出常至千里之外\n二千里之内諸侯三年而朝習命二年三卿使四輔\n一年正月朔日令大夫來修受命三公二\n千里之外三千里之内諸侯五年而㑹至習命三年\n名卿請事二年大夫通吉凶十年重適入正禮義\n五年大夫請受變三千里之外諸侯丗一至\n置大夫以爲廷安入共受命焉\n此居於圖北方方外必得文威武官習勝\n務時因勝之終無方勝\n之幾行義勝之理名實勝之\n急時分勝之事察伐勝之\n行備具勝之原無象勝之\n本定獨威勝定計財勝定聞\n知勝定選士勝定制禄勝\n定方用勝定綸理勝定死生\n勝定成敗勝定依竒勝定實虚勝定盛衰勝\n舉機誠要則敵不量用利至誠則敵不校\n明名章實則士死節竒\n舉發不意則士歡用交物因方則械器備\n因能利備則求必得執務明\n本則士不偷備具無常無方應也\n聽於鈔故能聞未極視於新故能\n見未形思於濬故能知未始\n發於驚故能至無量動於昌故能得\n其寶立於謀故能實不可故也\n器成敎守則不逺道里號審敎\n施則不險山河博一純固則獨行\n而無敵愼號審章則其攻不待\n權與明必勝則慈者勇\n器無方則愚者智攻不\n守則拙者巧數也動愼十號\n明審九章飾習十器善習五官謹修三官\n必設常主計必先定求天下之精材\n論百工之銳器器成角試否臧收天下之豪傑有天\n下之稱材說行若風雨發如雷電此居於圖方\n中旗物尚靑兵尚矛刑則交寒害􁘸\n器成不守\n經不知敎習不著發不意\n經不知故莫之能圉發不意故莫之能應莫之能應故\n全勝而無害莫之能害故必勝而無敵四機不明不過九日\n而游兵驚軍障塞不審不過八日而外賊\n得閒由守不愼不過七日而内有讒謀\n詭禁不脩不過六日而竊盜者起死亡不食不\n過四日而軍財在敵此居於圖東方方外\n旗物尚赤兵尚㦸刑則燒交疆郊\n必明其一必明其將必明其政必明其士四\n者備則以治擊亂以成擊敗數戰則士疲數勝則君驕驕君\n使疲民則國危至善不戰其次一之大\n勝者積衆勝無非義者焉可以爲大勝\n大勝無不勝也此居於圖南方方外旗物尚白\n兵尚劒刑則詔昩斷絶始乎無端\n卒乎無窮始乎無端道也卒乎無窮德也道不可量德不可\n數不可量則衆強不能圖不可數則爲詐不敢郷兩者備施\n動靜有功畜之以道養之以德畜之以道則民和養\n之以德則民合故能習習故能偕偕習以悉莫\n能傷也此居於圖西方方外旗物尚黑兵尚\n脅盾刑則游仰灌流\n察數而知治審器而識勝明謀而適勝通德而天下定\n定宗廟育男女官四分則可以立威行德制法儀\n出號令至善之爲兵也非地是求也罰人是君\n立義而加之以勝至威而實之以德\n守之而後脩勝心焚海内\n民之所利立之所害除之則民人從立爲六千里\n之侯則大人從使國\n君得其治則人君從㑹請命於天地知氣和則生\n物從計緩急之事則危危而無難\n明於器械之利則渉難而\n不變察於先後之理則兵出而不困通於出入之度則深入\n而不危審於動靜之務則功得而無害也著於取與之分則\n得地而不執愼於號令之官則舉事而有功此居於\n圖北方方外\n㓜官圖第九經言九\n秋行夏政葉行春政華行冬政耗十二期風至戒秋事十二\n小夘薄百爵十二白露下收聚十二復理賜予十二始前節\n弟賦事十二始卯合男女十二中卯十二下卯三卯同事九\n和時節君服白色味辛味聽商聲治濕氣用九數飲於白\n后之井以介蟲之火爨藏恭敬行搏銳坦氣脩通凡物開\n靜形生理閒男女之畜修郷里之什伍量委積之多寡定府\n官之計數養老弱而勿通信利害而無私此居於圖西方方外\n　　　　　　右西方本圖\n旗物尚白兵尚劒刑則紹昩斷絶始乎無端卒乎無窮始乎\n無端道也卒乎無窮德也道不可量德不可數不可量則衆\n強不能圖不可數則爲詐不敢郷兩者備施動靜有功畜之\n以道養之以德畜之以道則民和養之以德則民合和合故\n能習習故能偕偕習以悉莫之能傷也此居於圖西方方外\n　　　　　　右西方副圖\n夏行春政風行冬政落重則雨雹行秋政水十二小郢至德\n十二絶氣下下爵賞十二中郢賜與十二中絶收聚十二大\n暑至盡善十二中暑十二小暑終三暑同事十舉時節君服\n赤色味苦味聽羽聲治陽氣用七數飲於赤后之井以毛獸\n之火爨藏薄純行篤厚坦氣修通凡物開靜形生理定府官\n明名分而審青於群臣有司則下不乘上賤不乘貴法立數\n得而無比周之民則上尊而下卑逺近不乖此居於圖南方方外\n　　　　　　右南方本圖\n若因處虚守静人物則皇五和時節君服黃色味甘味\n聽宫聲治和氣用五數飲於黃后之井以倮獸之火爨藏温\n儒行歐養坦氣修通凡物開靜形生理常至命尊賢授德\n則帝身仁行義服忠用信則王審謀章禮選士利械則霸定\n生處死謹賢修伍則衆信賞審罰爵材禄能則強計凡付終\n務本飾末則富明法審數立常備能則治同異分官則安通\n之以道畜之以惠親之以仁養之以義報之以德結之以信\n接之以禮和之以樂期之以事攻之以官發之以力威之以\n誠一舉而上下得終再舉而民無不從三舉而地辟散成四\n舉而農佚粟十五舉而務輕金九六舉而絜知事變七舉而\n内外爲用八舉而勝行威立九舉而帝事成形九本搏大人\n主之守也八分有職卿相之守也七官飾勝備威將軍之守\n也六紀審密賢人之守也五紀不解庶人之守也治亂之本\n三卑尊之交四富貧之終五盛衰之紀六安危之機七強弱\n之應八存亡之數九練之以散群傰署凡數財署殺僇以聚\n財勸勉以遷衆使二分具本發善必審於密執威必明於中\n此居圖方中\n　　　　　　右中方本圖\n冬行秋政霧行夏政雷行春政烝泄十二始寒盡刑十二小\n榆賜予十二中寒收聚十二中榆大收十二寒至靜十二大\n寒之隂十二大寒終三寒同事六行時節君服黑色味鹹味\n聽徵聲治隂氣用六數飲於黑后之井以鱗獸之火爨藏慈\n厚行薄純坦氣修通凡物開靜形生理器成於僇敎行於鈔\n動靜不記行止無量戒審四時以别息異出入以兩易明養\n生以解固審取與以緫之一㑹諸侯令曰非玄帝之命毋有\n一日之師役再㑹諸侯令曰養孤老食常疾收孤寡三㑹諸\n侯令曰田租百取五市賦百取二關賦百取一母乏耕織之\n器四㑹諸侯令曰修道路偕度量一稱數母征藪澤以時禁\n發之五㑹諸侯令曰修春秋冬夏之常祭食天壤山川之故\n祀必以時六㑹諸侯令曰以爾壤生物共玄官請四輔將以\n祀上帝七㑹諸侯令曰官處四體而無禮者流之焉莠命入\n㑹諸侯令曰立四義而無議者尚之于玄官聽於三公九㑹\n諸侯令曰以爾封内之財物國之所有爲幣九㑹大令焉出\n常至千里之外二千里之内諸侯三年而朝習命三年三卿\n使四輔一年正月朔日令大夫來修受命三公二千里之外\n三千里之内諸侯五年而㑹至習命三年名卿請事二年大\n夫通吉凶七年重適人正禮義五年大夫請變三千里之外諸\n侯丗一至置大夫以爲廷安入共受命焉此居於圖北方方外\n　　　　　右北方本圖\n旗物尚赤兵尚㦸刑則燒交疆郊必明其一必明其將必明\n其政必明其士四者備則以治撃亂以成撃敗數戰則士疲\n數勝則君驕驕君使疲民則危國至善不戰其次一之大勝\n者積衆勝而無非義者焉可以爲大勝大勝無不勝也此居\n於圖南方方外\n　　　　　　右南方副圖\n必得文威武官習勝之務時因勝之終無方勝之幾行義勝\n之理名實勝之急時分勝之事察伐勝之行備具勝之原無\n象勝之本定獨威勝定計財勝定知聞勝定選士勝定制禄\n勝定方用勝定綸理勝定死生勝定成敗勝定依竒勝定實\n虚勝定盛衰勝舉機誠要則敵不量用利至誠則敵不校明\n名章實則士死節竒舉發不意則士歡用交物因方則械器\n備因能利備則求必得執務明本則士不偷備具無常無方\n應也聽於鈔故能聞無極視於新故能見未形思於濬故能\n知未始發於驚故能至無量動於昌故能得其寶立於謀故\n能實不可故也器成敎守則不逺道里號審教施則不險山\n河博一純固則獨行而無敵愼號審章則其攻不待權與明\n必勝則慈者勇器無方則愚者智攻不守則拙者巧數也動\n愼十號明審九章飾習十器善習五官謹修三官必設常主\n計必先定求天下之精材論百工之銳器器成角試否臧收\n天下之豪傑有天下之稱材說行若風雨發如雷電此居於\n圖方中\n　　　　　　右中方副圖\n旗物尚黑兵尚脅盾刑則游仰灌流察數而知治審器而識\n勝明謀而適勝通德而天下定定宗廟育男女官四分則可\n以立威行德制法儀出號令至善之爲兵也非地是求也罰\n人是君也立義而加之以勝至威而實之以德守之而後修\n勝心焚海内民之所利立之所害除之則民人從立爲六千\n里之侯則大人從使國君得其治則人君從㑹請命於天地\n知氣和則生物從計緩急之事則危危而無難明於器械之\n利則涉難而不變察於先後之理則兵出而不困通於出入\n之度則深入而不危審於動靜之務則功得而無害也著於\n取與之分則得地而不執愼於號令之官則舉事而有功此\n居於圖北方方外\n　　　　　　右北方副圖\n春行冬政肅行秋政雷行夏政則閹十二地氣發戒春事十\n二小卯出耕十二天氣下賜與十二義氣至修門閭十二淸\n明發禁十二始卯合男女十二中卯十二下卯三卯同事八\n舉時節君服靑色味酸味聽角聲治燥氣用八數飲於靑后\n之井以羽獸之火爨藏不忍行歐養坦氣修通凡物開靜形\n生理合内空周外強國爲圈弱國爲屬動而無不從靜而無\n不同舉發以禮時禮必得和好不基貴賤無司事變日至此\n居於圖東方方外\n　　　　　　右東方本圖\n旗物尚靑兵尚矛刑則交寒害􁘸器成不守經不知敎習不\n著發不意經不知故莫之能圉發不意故莫之能應莫之能\n應故全勝而無害莫之能圉故必勝而無敵四機不明不過\n九日而游兵驚軍障塞不審不過八日而外賊得聞由守不\n愼不過七日而内有讒謀詭禁不修不過六日而竊盜者起\n死亡不食不過四日而軍財在敵此居於圖東方方外\n　　　　　　右東方副圖\n五輔第十外言一\n古之聖王所以取明名廣譽厚功大業顯於天下不忘於後\n丗非得人者未之甞聞暴王之所以\n失國家危社稷覆宗廟滅於天下非失人者未之甞聞\n今有土之君皆處欲安動欲威戰欲勝守欲固大\n者欲王天下小者欲霸諸侯而不務得\n人是以小者兵挫而地削大者身死而國亡\n故曰人不可不務也此天下之極也曰然則得人之\n道莫如利之利之之道莫如敎之以政故善爲政者田疇墾\n而國邑實朝廷閒而官府治公法行而私曲止倉廩實而囹\n圄空賢人進而姧民退其君子上中正而下諂諛其士民貴\n武勇而賤得利其庶人好耕農而惡飲食於\n是財用足而飲食薪菜饒是故上必寛\n裕而有解舎下必聽從而不疾怨上下和同而有禮\n義故處安而動威戰勝而守固是以一戰而正諸侯不能爲\n政者田疇荒而國邑虚朝廷兇而官府亂公法\n廢而私曲行倉廪虚而囹圄實賢人退而姦民進其君子上\n諂諛而下中正其士民貴得利而賤武勇其庶人好飲食而\n惡耕農於是財用匱而食飲薪菜乏上彌殘苟\n而無解舎下愈覆鷙而不聽從上\n下交引而不和同故處不安而動不\n威戰不勝而守不固是以小者兵挫而地削大者身死而國\n亡故以此觀之則政不可不愼也徳有六興義有七體禮有\n八經法有五務權有三度所謂六興者何曰辟田疇利壇宅\n修樹蓺勸士民勉稼穡修牆屋此謂厚其生\n發伏利輸墆積修道途便關市\n愼將宿此謂輸之以財導水\n潦利陂溝決潘渚潰泥滯通\n鬱閉愼津梁此謂遺之以利薄徵斂\n輕征賦㢮刑罰赦罪戾宥小過此謂寛其政養長\n老慈㓜孤恤鰥寡問疾病弔禍喪此謂匡其急衣\n凍寒食飢渇匡貧窶賑罷露資乏絶此謂賑\n其窮凡此六者德之興也六者旣布則民之所\n欲無不得矣夫民必得其所欲然后聽上聽上然后政可善\n爲也故曰德不可不興也曰民知德矣而未知義然后明行\n以導之義義有七體七體者何曰孝悌慈惠以養親戚\n恭敬忠信以事君上中正比冝以行禮節整齊\n撙詘以辟刑僇纎嗇省用以備飢饉\n敦懞純固以備禍亂和協輯睦以備冠戎凡\n此七者義之體也夫民必知義然后中正中正然后和調和\n調乃能處安處安然后動威動威乃可以戰勝而守固故曰\n義不可不行也曰民知義矣而未知禮然后飾八經以導之\n禮所謂八經者何曰上下有義貴賤有分長㓜有等貧富有\n度凡此八者禮之經也故上下無義則亂貴賤無分則爭長\n㓜無等則倍貧富無度則失上下亂貴賤爭長㓜\n倍貧富失而國不亂者未之甞聞也是故聖王飭此八禮以\n導其民八者各得其義則爲人君者中正而無私爲人臣者\n忠信而不黨爲人父者慈惠以敎爲人子者孝悌以肅爲人\n兄者寛裕以誨爲人弟者比順以敬爲人夫者敦懞以固\n爲人妻者勸勉以貞夫然則下不倍上臣不殺君賤不踰貴\n少不陵長逺不閒親新不間舊小不加大淫不破義凡此八\n者禮之經也夫人必知禮然后恭敬恭敬然后尊讓尊讓然\n后少長貴賤不相踰越少長貴賤不相踰越故亂不生而患\n不作故曰禮不可不謹也曰民知禮矣而未知務然后布法\n以任力任力有五務五務者何曰君擇臣而任官大夫任官\n辯事官長任事守職士修身功材\n庶人耕農樹蓺君擇臣而任官則事不煩亂大夫任官辯\n事則舉措時官長任事守職則動作和士修身功材則賢良\n發庶人耕農樹蓺則財用足故曰凡此五者力之務也夫民\n必知務然后心一心一然后意專心一而意專然后功足觀也\n故曰力不可不務也曰民知務矣而未知權然后考三度以\n動之所謂三度者何曰上度之天祥下度之地冝中度之人\n順此所謂三度故曰天時不祥則有水旱地道不冝則有飢\n饉人道不順則有禍亂此三者之來也政召之曰審時以舉\n事以事動民以民動國以國\n動天下天下動然后功名可成也故民必知權然后\n舉錯得舉錯得則民和輯民和輯則功名立矣故曰\n權不可不度也故曰五經旣布然后逐姦民詰詐僞屏讒慝\n而毋聽淫辭毋作淫巧若民有淫行邪性樹爲淫辭作爲淫\n巧以上謟君上而下惑百姓移國動衆以害民務者其刑死\n流故曰凡人君之所以内失百姓外失諸侯兵挫而\n地削名卑而國虧社稷滅覆身體危殆非生於謟淫者未之\n甞聞也何以知其然也曰淫聲謟耳淫觀謟目耳目之所好謟\n心心之所好傷民民傷而身不危者未之甞聞也曰實壙虚\n墾田疇修牆屋則國家富節飲食撙衣服則財用足舉賢良\n務功勞布德惠則賢人進逐姧人詰詐僞去讒慝則姧人止\n修飢饉救災害賑罷露則國家定明王之務在於強本事去\n無用然後民可使富論賢人用有能而民可使\n治薄稅斂毋茍於民待以忠愛而民可使親三者霸\n王之事也事有本而仁義其要也今工以巧矣而民不足於\n備用者其恱在玩好農以勞矣而天下飢者\n其恱在珍怪方丈陳於前女以巧矣而天\n下寒者其恱在文繡是故博帶梨\n大袂列文繡染刻鏤削雕琢采\n關幾而不征市䣑而不稅\n古之良工不勞其知巧以爲玩好是故無用之物守法者不\n失\n管子卷第三\n傰\n"}
{"id": "KR3c0001_004", "series": "KR3c0001", "text": "管子卷第四　唐司空房　玄齡　注\n　　　宙合第十一　樞言第十二\n宙合第十一外言二\n左操五音右執五味懷繩與准鉤多備規軸減溜大成\n是唯時德之節春采生秋采蓏夏處隂冬處陽大\n賢之德長明乃哲哲乃明奮乃苓明哲乃大行毒而無\n怒怨而無言欲而無謀大揆度儀若覺卧若晦明若敖\n之在堯也毋訪于佞毋蓄于諂毋育于凶毋監于讒不\n正廣其荒不用其區區鳥飛准繩讂充末衡\n易政利民母犯其凶毋邇其求而逺其憂髙爲其居危\n顚莫之救可淺可深可浮可沈可曲可直可言可黙\n天不一時地不一利人不一事可正而視定而履深而迹\n夫天地一險一易若鼓之有揨擿擋則撃\n天地萬物之橐宙合有橐天地左操五音右執五味此言君\n臣之分也君出令佚故立于左\n臣任力勞故立于右夫五音不同聲而能調此\n言君之所出令無妄也而無\n所不順順而令行政成五味不同物而能和此言\n臣之所任力無妄也而無所不得得而力\n務財多故君出令正其國而無齊其欲\n一其愛而無獨與是王施而無\n私則海内來賔矣臣任力同其忠而無爭其利不失其事而\n無有其名分敬而無妬則夫婦和勉矣君失音則風律必流\n流則亂敗臣離味則百姓不養百姓不\n養則衆散亡君臣各能其分則國寧矣故名之曰不德懷繩\n與准鉤多備規軸減溜大成是唯時德之節夫繩扶撥\n以爲正准壊險以爲平鉤入枉而出直\n此言聖君賢佐之制舉也博而不失因以備能\n而無遺國猶是國也民猶是\n民也桀紂以亂亡湯武以治昌\n章道以敎明法以期民之興善也如化湯武之功是也\n多備規軸者成軸也\n夫成軸之多也其處大也不究其入小也不塞\n猶迹求履之憲也\n夫焉有不適善適善備也僊也是\n以無乏故諭敎者取辟焉\n天淯陽無計量地化生無法崖\n所謂是而無非非而無是\n是非有必交來苟信是以有不可先規之\n必有不可識慮之然將卒\n而不戒故聖人\n博聞多見畜道以待物物至而對形曲均存矣\n減盡也溜發也言徧環畢莫不備\n得故曰減溜大成成功之\n術必有巨獲必周於德審於時時德之遇事之㑹\n也若合符然故曰是唯時德之節春\n采生秋采蓏夏處隂冬處陽此言聖人之動靜開闔詘信浧\n儒取與之必因於時也時則動不時則靜是以古之士\n有意而未可陽也故愁其治言含愁而藏之也\n賢人之處亂丗也知道之不可行則沈抑以辟罰\n靜黙以侔免辟之也猶夏之就凊冬之就温焉可\n以無及於寒暑之菑矣\n非爲畏死而不忠也夫強言以爲\n僇而功澤不加進傷爲人君嚴之義\n退害爲人臣者之生其爲不利\n彌甚故退身不舎端脩業不息版\n以待淸明故微子\n不與於紂之難而封於宋以爲殷主先祖不滅後丗不絶故\n曰大賢之德長明乃哲哲乃明奮乃苓明哲乃\n大行此言擅美主盛自奮也以琅湯凌轢人人之敗也\n常自此是故聖人著之簡筴傳以告後進曰奮盛苓落也\n盛而不落者未之有也故有道者不平其稱不滿其量不依\n其樂不致其度爵尊即肅士祿豐\n則務施功大而不伐業明而不矜夫名實之相怨久矣是故\n絶而無交惠者知其不可兩\n守乃取一焉故安而無憂毒而無\n怒此言止忿速濟沒法也\n怨而無言言不可不愼也言不周密反傷其\n身故曰欲而無謀言謀不可以泄\n謀泄菑極夫行忿速遂沒法賊發\n言輕謀泄菑必及於身故曰毒而無怒怨而無言欲而無謀\n大揆度儀若覺卧若晦明\n言淵色以自詰也靜默以審慮依賢可用也\n仁良旣明通於可不利害之\n理循發蒙也故曰若覺卧若晦明\n若敖之在堯也\n毋訪于佞言毋用佞人也用佞人則私多\n行毋蓄于諂言毋聽諂聽諂則欺上母育于凶言毋使暴使\n暴則傷民毋監于讒言毋聽讒聽讒則失士夫行私欺上傷民\n失士此四者用所以害君義失正也夫爲君上者旣失其義正\n而倚以爲名譽爲臣者不忠而邪以趨爵禄亂俗敗丗以偷\n安懐樂雖廣其威可須也故曰不正廣其荒是以古之人阻\n其路塞其遂守而物修故著之簡筴傳以告後丗人曰其爲\n怨也深是以威盡焉不用其區區者虚也人而無良焉故曰\n虚也凡堅解而不動陼隄而不行其於時必失失則廢而不\n濟失植之正而不􁅜不可賢也植而無能不可善也所賢美\n於聖人者以其與變隨化也淵泉而不盡微約而流施是以\n德之流潤澤均加于萬物故曰聖人叅于天地鳥飛准繩此\n言大人之義也夫鳥之飛也必還山集谷不\n還山則困不集谷則死山與谷之處也不必正直而還山集\n谷曲則曲矣而名繩焉以爲鳥起於北意南而至于南起於\n南意北而至于北茍大意得不以小缺爲傷\n故聖人美而著之\n曰千里之路不可扶以繩萬家之都不可平以\n准言大人之行不必以先帝常義立之謂賢\n故爲上者之論其下也不可以失此術也讂\n充言心也心欲忠未衡言耳目也耳目欲端中正者治之本\n也耳司聽聽必順聞聞審謂之聦目司視視必\n順見見察謂之明心司慮慮必順言言得謂之知\n聦明以知則博博而不惛所以易政也\n政易民利利乃勸勸則告聽\n不愼不審不聦不審不聦則繆視不察不明不察不明則過\n慮不得不知不得不知則昬繆過以惛則憂憂則所以伎苛\n伎苛所以險政政險民害害乃怨怨則凶故曰讂充未衡言\n易政利民也毋犯其凶言中正以蓄愼也毋邇其求言上之敗\n常貪於金玉馬女而吝愛於粟米貨財也厚藉斂于百姓則\n萬民懟怨逺其憂言上之亡其國也常邇其樂立優美而外\n淫于馳騁田獵内縱于美色淫聲下乃解怠惰失百吏皆失\n其端則煩亂以亡其國家矣髙爲其居危顚莫之救此言尊\n髙滿大而好矜人以麗主盛處賢而自予雄也\n故盛必失而雄必敗夫上旣主盛處賢以操士民國家\n煩亂萬民心怨此其必亡也猶自萬仞之山播而入深淵其死\n而不振也必故曰毋邇其求而逺其憂髙爲其居危顚莫之\n救也可淺可深可沈可浮可曲可直可言可黙此言指意要\n功之謂也天不一時地不\n一利人不一事是以著業不得不多人之名位\n不得不殊方明者察于事故不\n官于物而旁通于道\n道也者通乎無上詳乎無窮運乎諸生是故辯\n于一言察于一治攻于一事者可以曲說而不可以廣舉\n聖人由此知言之不可兼也故\n博爲之治而計其意知事之\n不可兼也故名爲之說而況其功\n嵗有春秋冬夏月有上下中旬日有朝暮夜\n有昏晨半星辰序各有其司故曰天不一時\n山陵岑巖淵泉閎流泉踰\n瀷而不盡薄承瀷而不滿\n髙下肥墝物有所冝故曰地不一利郷\n有俗國有法食飲不同味衣服異采丗用器械䂓矩繩准稱\n量數度品有所成故曰人不一事此各事之儀其詳\n不可盡也可正而視言察美惡審别良苦\n不可以不審操分不雜故政治不悔定而履言處其位行其\n路爲其事則民守其職而不亂故葆統而好終深而迹言明\n墨章書道德有常則後丗人人修理而不迷故名聲不息夫\n天地一險一易若鼓之有楟擿擋則擊\n言苟有唱之必有和之和之不差因以盡天地之\n道景不爲曲物直響不爲惡\n聲美是以聖人明乎物之性者必以\n其類來也故君子繩繩乎愼其所先天地\n萬物之橐也\n宙合有橐天地天地苴萬物故曰萬物\n之橐宙合之意上通於天之上下泉於地之\n下外出於四海之外合絡天地以爲一裹\n散之至于無閒不可名而山是大之\n無外小之無内故曰有橐天地其義不傳\n一典品之不極一薄然而典品無治也\n多内則富時出則當而聖人之道貴富\n以當奚謂當本乎無妄之治運乎無方之事應變不失之謂\n當變無不至無有應當本錯不敢忿\n故言而名之曰宙合\n樞言第十二外言三\n管子曰道之在天者日也其在人者\n心也故曰有氣則生無氣則死\n有名則治無名則亂治者以其名\n樞言曰愛之利之益之安之四\n者道之出帝王者用之而天下治矣帝王者審\n所先所後先民與地則得矣先貴與\n驕則失矣是故先王愼貴在所先所\n後人主不可以不愼貴不可以不愼民不可以不愼富愼貴\n在舉賢愼民在置官愼富在務地故人主之卑尊輕重在\n此三者不可不愼國有寶有器有用城郭險阻\n蓄藏寶也聖智器也\n珠玉末用也先王重其寶器而輕其\n用故能爲天下生而不死者二立而不立者四\n喜也者怒也者欲也者惡也者天下之敗也而賢\n者寶之爲善者非善也故善無以爲也故先王貴善\n王主積于民霸主積于將戰士衰主積于貴\n人亡主積于婦女珠玉故先王愼其所積疾之疾之\n萬物之師也爲之爲之萬物之時也強之強之萬物之脂也\n凡國有三制有制人者有爲人之所制者有不能制人人亦\n不能制者何以知其然德盛義尊而不好加名於人\n人衆兵強而不以其國造難生患天下有大事\n而好以其國後如此者制人者也德不盛義不\n尊而好加名于人人不衆兵不強而好以其國造難生患恃\n與國幸名利如此者人之所制也\n人進亦進人退亦退人勞亦勞人佚亦佚進退勞佚\n與人相胥如此者不能制人人亦不能制也\n愛人甚而不能利也憎人甚而不能害也\n故先王貴當貴周周者不出于口不見于色\n一龍一蛇一日五化之謂周故先王不\n以一過二先王不獨舉不擅功先王不約\n束不結紐約束則解結紐則絶故親不在\n約束結紐先王不貨交不列地以\n爲天下天下不可改也而可以鞭菙使也\n時也利也出爲之也餘目不明餘\n耳不聦是以能繼天子之容\n官職亦然時者得天義者得人旣時且義故能得\n天與人先王不以勇猛爲邊竟則邊竟安邊竟安則鄰國\n親鄰國親則舉當矣人故相憎也人之心悍故爲之法法出于\n禮禮出于治治禮道也萬物待治禮而后定凡萬物隂陽兩\n生而參視先王因其參而愼所入所出以卑爲卑卑不可得\n以尊爲尊尊不可得桀舜是也先王之所以最重也得之必\n生失之必死者何也唯無得之堯舜禹湯文武孝己斯待以\n成天下必待以生故先王重之一日不食比歳歉三日不食比\n歳飢五日不食比歳荒七日不食無國土十日不食無疇類\n盡死矣先王貴誠信誠信者天下之結也賢大\n夫不恃宗室士不恃外權坦坦之利不以功坦坦之備不爲\n用故存國家定社稷在卒謀之閒耳聖\n人用其心沌沌乎博而圜豚豚乎莫得其門\n紛紛乎若亂絲遺遺乎若有從治故曰欲知者知之欲利\n者利之欲勇者勇之欲貴者貴之彼欲貴我貴之人謂我有\n禮彼欲勇我勇之人謂我恭彼欲利我和之人謂我仁彼欲\n知我知之人謂我慜戒之戒之微而異之\n動作必思之無令人識之卒來者必備之信之者仁也不可\n欺者智也旣智且仁是謂成人賤固事貴不肖固事賢貴\n之所以能成其貴者以其貴而事賤也賢之所以能成其賢\n者以其賢而事不肖也惡者美之充也卑者尊之充也賤者\n貴之充也故先王貴之天以時使地以材使人以德使鬼神\n以祥使禽獸以力使所謂德者先之之謂也故德莫如先應\n適莫如後先王用一隂二陽者霸盡以陽者王以一陽二隂\n者削盡以隂者亡量之不以少多稱之不以輕重度之不以\n短長不審此三者不可舉大事能戒乎能勑乎能隱而伏乎\n能而稷乎能而麥乎春不生而夏無得乎衆人之用其心也\n愛者憎之始也德者怨之本也唯賢者不然先王事以合\n交德以合人二者不合則無成矣無親矣凡國之亡也以其\n長者也人之自失也以其所長者也故善游者死于梁也善\n射者死于中野命屬于食治屬于事無善事而有善治者自\n古及今未甞之有衆勝寡疾勝徐勇勝怯智勝愚善勝惡\n有義勝無義有天道勝無天道凡此七勝者貴衆用之終身\n者衆矣人主好佚欲亡其身失其國者殆其德不足以懐其\n民者殆明其刑而賤其士者殆諸侯假之威久而不知極已\n者殆身彌老不知敬其適子者殆蓄藏積陳朽腐不以與人\n者殆凡人之名三有治也者有恥也者有事也者事之名二\n正之察之五者而天下治矣名正則治名倚則亂無名則死\n故先王貴名先王取天下逺者以禮近者以體體禮者所以\n取天下逺近者所以殊天下之際日益之而患少者惟忠日\n損之而患多者惟欲多忠少欲智也爲人臣者之廣道也爲\n人臣者非有功勞于國也家富而國貧爲人臣者之大罪也爲人\n臣者非有功勞于國也爵尊而主卑爲人臣者之大罪也無功勞\n于國而貴富者其唯尚賢乎衆人之用其心也愛者憎之\n始也德者怨之本也其事親也妻子具則孝衰矣其\n事君也有好業家室富足則行衰矣爵禄滿則忠衰矣唯賢者\n不然故先王不滿也人主操逆人臣操順先王重榮辱\n榮辱在爲天下無私愛也無私憎也爲善者有福爲不善者有\n禍禍福在爲故先王重爲明賞不費明刑不暴賞罰明則德之\n至者也故先王貴明天道大而帝王者用愛惡愛惡天下可祕\n愛惡重閉必固釡鼓滿則人概之人滿則天概之故先王不滿也\n先王之書心之敬執也而衆人不知也故有事事也毋事亦事也\n吾畏事不欲爲事吾畏言不欲爲言故行年六十而老吃也\n管子卷第四\n"}
{"id": "KR3c0001_005", "series": "KR3c0001", "text": "管子卷第五　唐司空房　玄齡　注\n　　　八觀第十三　法禁第十四\n　　　　重令第十五\n八觀第十三　外言四\n大城不可以不完郭周不可以外通里域不可以橫通\n閭閈不可以毋闔宫垣關閉不可以不脩故大城\n不完則亂賊之人謀郭周外通則姦遁踰越者作里域橫通\n則攘奪竊盜者不止閭閈無闔外内交通則男女無别宫垣\n不備關閉不固雖有良貨不能守也故形勢不得爲非則姦\n邪之人慤愿禁罰威嚴則簡慢之\n人整齊憲令著明則蠻夷之人不敢犯賞慶信必則有功者\n勸敎訓習俗者衆則君民化變而不自知也\n是故明君在上位刑省罰寡非可刑而不刑非可罪而\n不罪也明君者閉其門塞其塗弇其迹使民母由接於淫非\n之地是以民之道正行\n善也若性然故罪罰寡而民以治矣\n行其田野視其耕芸計其農事而飢飽之國可以知也其耕\n之不深芸之不謹地冝不任草田多穢耕者不必肥荒者不\n必墝以人猥計其野草田多而辟田少者雖\n不水旱飢國之野也若是而民寡則不足以守其地若是而\n民衆則國貧民飢以此過水旱則衆散而不收彼民不足以\n守者其城不固民飢者不可以使戰衆散而不收則國爲丘\n墟故曰有地君國而不務耕芸寄生之君也故曰行其田野\n視其耕芸計其農事而飢飽之國可知也\n行其山澤觀其桑麻計其六畜之産而貧富之國可知也夫\n山澤廣大則草木易多也壤地肥饒則桑麻易殖也薦\n草多衍則六畜易繁也山澤雖廣草木毋禁壤\n地雖肥桑麻毋數薦草雖多六畜有征閉貨之門也\n故曰時貨不遂金玉雖多謂之貧國也故曰行其\n山澤觀其桑麻計其六畜之産而貧富之國可知也\n入國邑視宫室觀車馬衣服而侈儉之國可知也夫國城大\n而田野淺狹者其野不足以養其民城域大而人民寡者其\n民不足以守其城宫營大而室屋寡者其室不足以實其宫\n室屋衆而人徒寡者其人不足以處其室囷倉寡而臺榭繁\n者其藏不足以共其費故曰主上無積而宫室美\n氓家無積而衣服脩乘車者飾觀望步行者雜文采本\n資少而末用多者侈國之俗也國侈則用費用費則民\n貧民貧則姦智生姦智生則邪巧作故姦邪之所生生於匱\n不足匱不足之所生生於侈侈之所生生於毋度故曰審度量\n節衣服儉財用禁侈泰爲國之急也不通於若計者\n不可使用國故曰入國邑視宫室觀車馬衣服而侈儉之國可知也\n課凶饑計師役觀臺榭量國費而實虚之國可知也凡田野萬\n家之衆可食之地方五十里可以爲足矣萬家以下則就山\n澤可矣萬家以上則去山澤可矣\n彼野悉辟而民無積者國地小而食地淺也田半\n墾而民有餘食而粟米多者國地大而食地博也國地大而\n野不辟者君好貨而臣好利者也辟地廣而民\n不足者上賦重流其藏者也故曰粟行於三百里\n則國毋一年之積粟行於四百里則國毋二年\n之積粟行於五百里則衆有飢色其稼亡三之一者命曰小凶\n小凶三年而大凶大凶則衆有\n大遺苞矣什一之師什三毋事則稼\n亡三之一稼亡三之一而非有故蓋\n積也則道有損瘠矣什一之師三年不\n解非有餘食也則民有鬻子矣\n故曰山林雖近草木雖美宫室必有度禁發必有時是何\n也曰大木不可獨伐也大木不可獨舉也大木不可獨運也\n大木不可加之薄墻之上故曰山林雖\n廣草木雖美禁發必有時國雖充盈金玉雖多宫室必有度\n江海雖廣池澤雖博魚鼈雖多罔罟必有正舩網不可\n一財而成也非私草木愛魚鼈也惡廢民於生榖也故\n曰先王之禁山澤之作者博民於生榖也彼民非榖不食榖\n非地不生地非民不動民非作力毋以致財天下之\n所生生於用力用力之所生生於勞身是故主\n上用財毋巳是民用力毋休也故曰臺榭相\n望者其上下相怨也民毋餘積者其禁不必止\n衆有遺苞者其戰不必勝道有損瘠\n者其守不必固故令不必行禁不必止戰不必\n勝守不必固則危亡隨其後矣故曰課凶飢計師役觀臺榭\n量國費實虚之國可知也\n入州里觀習俗聽民之所以化其上而治亂之\n國可知也州里不鬲閭閈不設出入毋時早晏不禁則\n攘奪竊盜攻擊殘賊之民毋自勝矣食谷水巷\n鑿井場圃接樹木茂宫墻毁\n壊門戸不閉外内交通則男女之别毋自正矣郷毋長游\n里毋士舎時無㑹同喪蒸不聚\n禁罰不嚴則齒長輯睦毋自生矣故昬禮不謹\n則民不脩廉論賢不郷舉則士不及行貨財行於國則法令\n毁於官請謁得於上則黨與成於下郷官毋法制百姓羣徒\n不從此亡國弑君之所自生也故曰入州里觀習俗聽民之\n所以化其上者而治亂之國可知也\n入朝廷觀左右本求朝之臣論上下之所貴賤者\n而彊弱之國可知也功多爲上禄賞爲下則積勞之臣不務\n盡力治行爲上爵列爲下\n則豪桀材臣不務竭能便辟左右不論功能而有爵禄則百\n姓疾怨非上賤爵輕禄金玉貨財商\n賈之人不論而在爵禄則上令輕法制毁權重\n之人不論才能而得尊位則民倍本行而求外勢彼積勞之\n人不務盡力則兵士不戰矣豪桀材人不務竭能則内治不\n别矣百姓疾怨非上賤爵輕禄則上毋以勸衆矣上令輕法\n制毁則君毋以使臣臣毋以事君矣民倍本行而求外勢則\n國之情僞竭在敵國矣故曰入朝廷觀\n左右本朝之臣論上下之所貴賤者而彊弱之國可知也\n置法出令臨衆用民計其威嚴寛惠行於其民與不行於其\n民可知也法虚立而害䟽逺令一布而不\n聽者存賤爵禄而毋功者富然則衆必\n輕令而上位危故曰良田不在戰士三年而兵弱\n賞罰不信五年而破上賣官爵十年而亡\n倍人倫而禽獸行十年而滅戰不勝弱也地四削入諸侯𬒳\n也離本國徙都邑亡也有者異姓滅也故曰置\n法出令臨衆用民計威嚴寛惠而行於其民不行於其民\n可知也\n計敵與量上意察國本觀民産之所有餘不足而存亡之國\n可知也敵國彊而與國弱諫臣死而諛臣尊私情行而公法\n毁然則與國不恃其親而敵國不畏其彊\n豪傑不安其位而積勞之人不懷其禄恱商販而不務\n本貨則民偷處而不事積聚豪傑不安其位則良臣出積勞\n之人不懷其禄則兵士不用民偷處而不事積聚則囷倉空\n私廢上之制而道其所聞故下與官列法而上\n與君分威國家之危必自此始矣昔者聖王之治其\n民也不然廢上之法制者必負以恥財厚博\n惠以私親於民者正經而自正矣亂國之\n道易國之常賜賞恣於己者聖王之禁也\n聖王旣殁受之者衰君人而不能知立君之道以爲國\n本則大臣之贅下而射人心者必多矣\n君不能審立其法以爲下制則百姓之立私\n理而徑於利者必衆矣\n昔者聖王之治人也不貴其人博學也欲其人之和同以聽\n今也泰誓曰紂有臣億萬人亦有億萬之心武\n王有臣三千而一心故紂以億萬之心亡武王以一心存故有國\n之君苟不能同人心一國威齊士義通上之治以爲下法則雖\n有廣地衆民猶不能以爲安也君失其道則大臣比權重\n以相舉於國小臣必循利以相就也故舉國之士以爲\n亡黨行公道以爲私惠進則相推於君退則相譽\n於民各便其身而忘社稷以廣其居聚徒威羣\n上以蔽君下以索民此皆弱君亂國之道也故國之危也\n擅國權以深索於民者聖王之禁也其身毋任於上者聖王\n之禁也進則受禄於君退則藏禄於室毋事治職但力事屬\n私王官私君事去非其人而人私\n行者聖王之禁也\n脩行則不以親爲本治事則不以官爲主舉毋能\n進毋功者聖王之禁也交人則以爲已賜舉人則\n以爲己勞仕人則與分其禄者聖王之\n禁也交於利通而獲於貧窮輕取於其\n民而重致於其君削上以附下枉法以求於\n民者聖王之禁也用不稱其人家富於其\n列其禄甚寡而資財甚多者聖王\n之禁也拂丗以爲行非上以爲名常反上之法制以成羣於\n國者聖王之禁也飾於貧窮而發於勤\n勞權於貧賤身無職事家無常姓\n列上下之閒議言爲民者聖王之禁也\n壹士以爲亡資脩田以爲亡本\n則生之養私不死然\n後失矯以深與上爲市者聖\n王之禁也審飾小節以示民時言大事以動上逺\n交以踰羣假爵以臨朝者聖王之禁也卑\n身雜處隱行辟倚側入迎逺遁上\n而遁民者聖王之禁也詭俗異禮大言法行\n難其所爲而髙自錯者聖王之禁也守委閒\n居博分以致衆勤身遂行說人以貨財\n濟人以買譽其身甚靜而使人求者\n聖王之禁也行辟而堅言詭而辯術非而博順惡而澤\n者聖王之禁也以朋黨爲友以蔽惡爲仁\n以數變爲智以重斂爲忠以遂忿爲勇者聖王之\n禁也固國之本其身務往於上深附於諸侯者\n聖王之禁也聖王之身治丗之時德行必\n有所是道義必有所明故士莫敢詭俗異禮以自見於國莫\n敢布惠緩行脩上下之交以和親於民故莫敢超等\n踰官漁利蘇功以取順其君聖王之治\n民也進則使無由得其所利退則使無由避其所害必使反\n乎安其位樂其羣務其職榮其名而后止矣故踰\n其官而離其羣者必使有害不能其事而失其職者必使有\n恥是故聖王之敎民也以仁錯之以恥使之脩其能致其所成\n而止故曰絶而定靜而治安而尊舉錯而不變者聖王\n之道也\n重令第十五　外言六\n凡君國之重器莫重於令令重則君尊君尊則國安令輕則\n君卑君卑則國危故安國在乎尊君尊君在乎行令行令在\n乎嚴罰罰嚴令行則百吏皆恐罰不嚴令不行則百吏皆喜\n故明君察於治民之本本莫要於令故曰虧令者死益令者\n死不行令者死留令者死不從令者死五者\n死而無赦惟令是視故曰令重而下恐爲上者不\n明令出雖自上而論可與不可者在下\n夫倍上令以爲威則行恣於已以爲私百吏奚不\n喜之有且夫令出雖自上而論可與不可者\n在下是威下繫於民也威下繫於民而求上之毋\n危不可得也令出而留者無罪則是敎民不敬也\n令出而不行者毋罪行之者有罪是皆敎\n民不聽也令出而論可與不可者在官是\n威下分也益損者毋罪則是敎民邪途也\n\n如此則巧佞之人將以\n成私爲交比周之人將以此阿黨取與貪利之人將以此\n收貨聚財懦弱之人將以此阿貴事富便辟伐矜之人將\n以此買譽成名故令一出示民邪途\n五衢而求上之毋危下之毋亂\n不可得也菽粟不足末生不禁民必有飢餓之色\n而工以雕文刻鏤相稺也謂之逆\n布帛不足衣服毋度民必有凍寒之\n傷而女以美衣錦繡綦組相稺也謂之逆萬乘藏兵之國\n卒不能野戰應敵社稷必有危亡之患而士以毋分役相\n稺也謂之逆爵人不論能禄\n人不論功則士無爲行制死節\n而羣臣必通外請謁取權道行事便辟以貴富\n爲榮華以相穉也謂之逆朝\n有經臣國以經俗民有經産何謂朝之經臣察身能\n而受官不誣於上謹於法令以治不阿黨\n竭能盡力而不尚得犯難離患而不辭死\n受禄不過其功服位不侈其能不以毋實\n虚受者朝之經臣也何謂國之經俗所好惡不\n違於上所貴賤不逆於令毋上拂之事毋\n下比之説毋侈泰之養毋踰等之服謹於鄉里\n之行而不逆於本朝之事者國之經俗也何謂\n民之經産畜長樹蓺務時殖穀力農墾草禁止末\n事者民之經産也故曰朝不貴經臣則便辟得進毋功\n虚取姦邪得行毋能上通則大臣不和臣下不順上令難\n行則應難不捷倉廩空虚財用不足則國毋以固守\n三者見一焉則敵國制之矣故國不虚重兵不虚勝\n民不虚用令不虚行凡國之重也必待兵之勝也而國乃重\n凡兵之勝也必待民之用也而兵乃勝凡民之用也必待令\n之行也而民乃用凡令之行也必待近者之勝也而令乃行\n故禁不勝於親貴罰不行於便辟法禁不誅於嚴\n重而害於䟽逺慶賞不施於卑賤而求令之必行不可得也\n能不通於官受禄賞不當於功號令逆於民心動靜詭於時\n變有功不必賞有罪不必誅令焉不必行禁焉不必止在上\n位無以使下而求民之必用不可得也將帥不嚴威民心不\n專一陳士不死制卒士不輕敵而求兵之必勝不可得也内守\n不能完外攻不能服野戰不能制敵侵伐不能威四鄰而求\n國之重不可得也德不加於弱小威不信於強大征伐不能\n服天下而求霸諸侯不可得也威有與兩立兵有與分\n爭德不能懷逺國令不能一諸侯而求王天下不\n可得也地大國富人衆兵彊此霸王之本也然而與危亡爲\n鄰矣天道之數人心之變天道之數至\n則反盛則衰人心之變有餘則驕驕\n則緩怠夫驕者驕諸侯驕諸侯者諸侯失於外緩\n怠者民亂於内諸侯失於外民亂於内天道也\n此危亡之時也若夫地雖大而不并兼不攘奪人\n雖衆不緩怠不傲下國雖富不侈泰不縱欲兵雖彊不輕侮\n諸侯動衆用兵必爲天下政理此正天下之本而霸王之主也\n凡先王治國之器三攻而毁之者六明王能勝其攻故不益於\n三者而自有國正天下亂王不能勝其\n攻故亦不損於三者而自有天下而亡\n三器者何也曰號令也斧鉞也禄賞也六攻者何也曰\n親也貴也貨也色也巧侫也玩好也三器之用何也曰非號令\n毋以使下非斧鉞毋以威衆非禄賞毋以勸民六攻之敗何也\n曰雖不聽而可以得存者雖犯禁而可以得\n免者雖毋功而可以得富者凡國有不聽而可\n以得存者則號令不足以使下有犯禁而可以得免者則斧\n鉞不足以威衆有毋功而可以得富者則禄賞不足以勸民\n號令不足以使下斧鉞不足以威衆禄賞不足以勸民若此\n則民毋爲自用民毋爲自用則戰不勝戰\n不勝而守不固守不固則敵國制之矣然則先王將若之何\n曰不爲六者變更於號令不爲六者疑錯於斧鉞不爲六者\n益損於禄賞若此則逺近一心逺近一心則衆寡同力衆寡同\n力則戰可以必勝而守可以必固非以并兼攘奪也以爲天\n下政治也此正天下之道也\n管子卷第五\n"}
{"id": "KR3c0001_006", "series": "KR3c0001", "text": "管子卷第六　唐司空房　玄齡　注\n　　　法法第十六　兵法第十七\n法法第十六　外言七\n不法法則事毋常法不法則令不行\n令而不行則令不法也法而不行則脩令者不審也\n審而不行則賞罰輕也重而\n不行則賞罰不信也信而不行則不以\n身先之也故曰禁勝於身則令行於\n民矣聞賢而不舉殆聞善而不索殆見能而不\n使殆親人而不固殆同謀而離殆危人而不能殆廢\n人而復起殆可而不爲殆足而不施殆\n幾而不密殆人主不周密則正言直行之士\n而不止則刑罰侮令而不行則下凌上故\n未有能多求而多得者也未有能多禁而多止者也未有能\n多令而多行者也故曰上苛則下不聽下不聽而彊以刑罰\n則爲人上者衆謀矣爲人上而衆謀之雖欲毋危不可得也\n號令巳出又易之禮義巳行又止之度量巳制又遷之刑法\n巳錯又移之如是則慶賞雖重民不勸也殺戮雖繁民不\n畏也故曰上無固植下有疑心國無常經民力必竭數也\n明君在上位民毋敢立私議自貴者\n國毋怪嚴毋雜俗毋異禮士毋私議\n倨傲易令錯儀畫制作議者盡誅\n故彊者折銳者挫堅者破引之以繩墨繩之以誅\n僇故萬民之心皆服而從上推之而往引之而來彼下有立\n其私議自貴分爭而退者則令自此不行矣\n故曰私議立則主道卑矣況主倨傲易令錯儀畫制變易\n風俗詭服殊說猶立上不行君令下不\n合於郷里變更自爲易國之成俗者命之曰不牧之民\n不牧之民繩之外也繩之外誅\n使賢者食於能鬭士食於功賢者食於能則上尊而民從鬭\n士食於功則卒輕患而傲敵上尊而民從卒輕患而傲敵二\n者設於國則天下治而主安矣\n凡赦者小利而大害者也故乆而不勝其\n禍毋赦者小害而大利者也\n故乆而不勝其福故赦者犇馬之委轡\n毋赦者痤睢之礦石也爵不尊禄不重者\n不與圖難犯危以其道爲未可以求之也\n是故先王制軒冕足以著貴賤不求其美設爵禄所\n以守其服不求其觀也使君子食於道小人食於力君子食\n於道則上尊而民順小人食於力則財厚而養足上尊而民\n順財厚而養足四者備體則　足上尊時而王不難矣\n文有三侑武毋一赦惠者多赦者也先易而後難乆而\n不勝其禍法者先難而後易乆而不勝其福故惠者民之仇\n讎也法者民之父母也太上以制制度\n其次失而能追之雖有過亦不甚矣明君制宗廟足以\n設賔祀不求其美爲宫室臺榭足以避燥濕寒暑不求其大\n爲雕文刻鏤足以辯貴賤不求其觀故農夫不失其時百工不\n失其功商無廢利民無游日財無砥墆故曰儉其\n道乎\n令未布而民或爲之而賞從之則是上妄予也\n上妄予則功臣怨功臣怨而愚民操事於妄作愚民\n操事於妄作則大亂之本也令未布而罰及之則是\n上妄誅也上妄誅則民輕生民輕生則暴人興曹黨\n起而亂賊作矣令巳布而賞不從則是使民不勸勉不行制\n不死節民不勸勉不行制不死節則戰不勝而守不固戰不\n勝而守不固則國不安矣令巳布而罰不及則是敎民不聽\n民不聽則彊者立彊者立則主位危矣故曰憲律制度必法\n道號令必著明賞罰必信密此正民之經也凡大國之君尊小\n國之君卑大國之君所以尊者何也曰爲之用者衆也小國之\n君所以卑者何也曰爲之用者寡也然則爲之用者衆則尊\n爲之用者寡則卑則人主安能不欲民之衆爲己用也使民\n衆爲己用柰何曰法立令行則民之用者衆矣法不立令不\n行則民之用者寡矣故法之所立令之所行者多而所廢者\n寡則民不誹議民不誹議則聽從矣法之所立令之所行與\n其所廢者鈞則國毋常經國毋常經則民妄行矣法之所立\n令之所行者寡而所廢者多則民不聽民不聽則暴人起而\n姦邪作矣計上之所以愛民者爲用之愛之也爲愛民之故\n不難毁法虧令則是失所謂愛民矣夫以愛民用民則民之\n不用明矣夫至用民者殺之危之勞之\n飢之渴之用民者將致之此極也而民毋可與慮害己者\n\n明王在上道法行於國民皆舎所好而行所惡\n故善用民者軒冕不下儗而斧鉞不上因\n如是則賢者勸而暴人止賢者勸而暴人止則功\n名立其後矣蹈白刃受矢后入水火以聽上令上令盡行禁\n盡止引而使之民不敢轉其力推而戰之民不敢愛其死\n不敢轉其力然后有功不敢愛其死然後無敵進無敵退有\n功是以三軍之衆皆得保其首領父母妻子完安於内故民\n未甞可與慮始而可與樂成功是故仁者知者有道者不與\n大慮始國無以小與不幸而削亡者必主與大臣之德行\n失於身也官職法制政敎失於國也諸侯之謀慮失於外也\n故地削而國危矣國無以大與幸而\n有功名者必主與大臣之德行得於身也官職法制政敎得\n於國也諸侯之謀慮得於外也然后功立而名成\n然則國何可無道人何可無求得道而導之\n得賢而使之將有所大期於興利除害期於興利除害莫急\n於身而君獨甚傷也必先令之失\n人主失令而蔽已蔽而刦已刦而弑凡\n人君之所以爲君者勢也故人君失勢則臣制之矣勢在下\n則君制於臣矣勢在上則臣制於君矣故君臣之易位勢在\n下也在臣期年臣雖不忠君不能奪也\n在子期年子雖不孝父不能服也故春秋之記\n臣有弑其君子有弑其父者矣故曰堂上逺於百里\n堂下逺於千里門廷逺於萬里今步者一日百里之情通矣\n堂上有事十日而君不聞此所謂逺於百里\n也步者十日千里之情通矣堂下有事一月而君不聞此所\n謂逺於千里也步者百日萬里之情通矣門廷有事期年而\n君不聞此所謂逺於萬里也故請入而不出謂之滅\n出而不入謂之絶入而\n不至謂之侵出而道止謂之壅\n滅絶侵擁之君者非杜其門而守其戸也爲政之有\n所不行也故曰令重於寳社稷先於親戚法\n重於民威權貴於爵禄故不爲重寶輕號令不爲親戚後社\n稷不爲愛民枉法律不爲爵禄分威權故曰勢非所以予人\n也政者正也正也者所以正定萬物之命也\n是故聖人精德立中以生正明正以治國故正\n者所以止過而逮不及也過與不及也皆非\n正也非正則傷國一也勇而不義傷兵\n仁而不法傷正故軍之敗也生於不義法之\n侵也生於不正故言有辯而非務者行有\n難而非善者故言必中務不茍爲辯行必思善不\n苟爲難規矩者方圜之正也雖有巧目利手不如拙規矩之\n正方圜也故巧者能生規矩不能廢規矩而正方圜雖聖人\n能生法不能廢法而治國故雖有明智髙行倍法而治是廢\n規矩而正方圜也一曰凡人君之德行威嚴非獨能\n盡賢於人也曰人君也故從\n而貴之不敢論其德行之髙卑\n有故爲其殺生急於司命也富人\n貧人使人相畜也貴人賤人使人相臣也\n人主操此六者以畜其臣人臣亦望此六\n者以事其君君臣之㑹六者謂之謀\n六者在臣期年臣不忠君不能奪在子期年子不孝父不\n能奪故春秋之記臣有弑其君子有弑其父者得此六者而\n君父不智也六者在臣則主蔽矣主蔽者失其\n令也故曰令入而不出謂之蔽令出而不入謂之壅令出而\n不行謂之牽令入而不至謂之瑕牽瑕蔽壅\n之事君者非敢杜其門而守其戸也爲令之有所不行也\n此其所以然者由賢人不至而忠臣不用也故人主不可以\n不愼其令令者人主之大寶也一曰賢人不至謂之蔽忠臣不\n用謂之塞令而不行謂之障禁而不止謂之逆蔽塞障逆之\n君者不敢杜其門而守其戸也爲賢者之不至令之不行也\n凡民從上也不從口之所言從情之所好者也上好勇則民輕\n死上好仁則民輕財故上之所好民必甚焉是故明君知民\n之必以上爲心也故置法以自治立儀以自正也故上不行\n則民不從彼民不服法死制則國必亂矣是以有道之君行法\n脩制先民服也凡論人有要矜物之人無\n大士焉彼矜者滿也滿者虛也滿虚在物\n在物爲制也矜者細之屬也凡論人而逺\n古者無髙士焉旣不知古而易其功者無智士焉\n徳行成於身而逺古卑人也事無資遇時而簡其業\n者愚士也釣名之人無\n賢士焉釣利之君無王主焉賢人之行其\n身也忘其有名也王主之行其道也忘其成功也賢人之行\n王主之道其所不能已也明君公國一民以聽於丗\n忠臣直進以論其能明君不以禄爵私\n所愛忠臣不誣能以干爵禄君不私國臣不誣能\n行此道者雖未大治正民之經也今以誣能之臣\n事私國之君而能濟功名者古今無之誣能之人易知也\n臣度之先王者舜之有天下也禹爲\n司空契爲司徒臯陶爲李后稷爲田此四士者天\n下之賢人也猶尚精一德以事其君今誣能之人服事\n任官皆兼四賢之能自此觀之功名之不立亦易知也故\n列尊禄重無以不受也勢利官大無以不從也\n以此事君此所謂誣能簒利之臣者也丗無公國之\n君則無直進之士無論能之主則無成功之臣昔者三代之\n相授也安得二天下而殺之\n貧民傷財莫大於兵危國憂主莫速於兵此四患者明\n矣古今莫之能廢也兵當廢而不廢則古今惑也\n此二者不廢而欲廢之則亦惑也\n此二者傷國一也黃帝\n唐虞帝之隆也資有天下制在一人當此\n之時也兵不廢今徳不及三帝天下不順而求廢\n兵不亦難乎故明君知所擅知所患國治而民務積此所謂\n擅也動與靜此所患也是故明\n君審其所擅以備其所患也猛毅之君不免於外難懦弱之\n君不免於内亂猛毅之君者輕誅輕誅之流道正者不安\n道正者不安則材能之臣去亡矣彼智者知吾情\n僞爲敵謀我則外難自是至矣故\n曰猛毅之君不免於外難懦弱之君者重誅重誅之過\n行邪者不革行邪者乆而不革則羣臣比周羣臣比周則蔽\n美揚惡蔽美揚惡則内亂自是起矣故曰懦弱之君\n不免於内亂明君不爲親戚危其社稷社稷戚於親不爲君\n欲變其令令尊於君不爲重寳分其威威貴於寳不爲愛民\n虧其法法愛於民\n兵法第十七　外言八\n明一者皇察道者帝通德者王\n謀得兵勝者霸故夫兵雖非備道\n至徳也然而所以輔王成霸\n今代之用兵者不然不知兵權者也\n故舉兵之日而境内貧戰不必勝勝則多死\n得地而國敗此四者用兵之禍者也四\n禍其國而無不危矣大度之書曰舉兵之\n日而境内不貧戰而必勝勝而不死得地而國不敗爲此四\n者若何舉兵之日而境内不貧者計數得也戰\n而必勝者法度審也勝而不死者敎器備利而敵不敢校也\n得地而國不敗者因其民因其民則號制有發也敎\n器備利則有制也法度審則有守也計數得\n則有明也治衆有數勝敵有理察\n數而知理審器而識勝明理而勝敵定宗廟\n遂男女官四分則可以定威德制\n法儀出號令然後可以一衆治民兵無主則不蚤知敵\n野無吏則無蓄積官無常則下怨上\n器械不巧則朝無定賞罰不明則民\n輕其産故曰早知敵則獨行有蓄積則乆而\n不匱器械巧則伐而不費賞罰明則勇士勸也三官不繆五\n敎不亂九章著明則危危而無害窮窮而無難故\n能致逺以數縱彊以制三官一曰鼓鼓所以任也\n所以起也所以進也二曰金金所以坐也所以退也所\n以免也三曰旗旗所以立兵也所以利兵也所以偃兵也此之\n謂三官有三令而兵法治也五敎一曰敎其目以形色之旗\n二曰敎其身以號令之數三曰敎其足\n以進退之度四曰敎其手以長短之利五曰\n敎其心以賞罰之誠五敎各習而士負以勇矣\n九章一曰舉日章則畫行二曰舉月章則夜行三曰舉\n龍章則行水四曰舉虎章則行林五曰舉鳥章則行陂六曰\n舉蛇章則行澤七曰舉鵲章則行陸八曰舉狼章則行山九\n曰舉􁱽章則載食而駕九章旣定而動\n靜不過三官五敎九章始乎無端卒乎無窮\n始乎無端者道也卒乎無窮者德也道不可量德不可數也\n故不可量則衆彊不能圖不可數則僞詐不敢嚮兩者備施\n則動靜有功徑乎不知發乎不意徑乎不知故莫\n之能禦也發乎不意故莫之能應也故全勝而無害因便而\n敎准利而行敎無常行無常兩乃備施動\n乃有功器成敎施追亡逐遁若飄風擊剌若雷電絶地\n不守恃固不拔中處而無敵令行而\n不留器成敎施散之無方聚之\n不可計敎器備利進退若雷電而無所疑匱一氣專定則\n傍通而不疑厲士利械則涉難而不匱\n進無所疑退無所匱敵乃爲用凌山阮不待鈎\n梯歷水谷不須舟檝徑於絶地攻於恃固獨\n出獨入而莫之能止寳不獨入而莫之能止\n寳不獨見故莫之能斂無\n名之至盡盡而不意故不能疑神\n畜之以道則民和養之以德則民合和合故能\n諧諧故能輯諧輯以悉莫之能傷定一至行二\n要縱三權施四敎發五機設六行論七數守八應審九器章十\n號故能全勝大勝無守也故\n能守勝數戰則士罷數勝則君驕夫以驕君\n使罷民則國安得無危故至善不戰其次一之破大勝\n彊一之至也亂之不以變乘之不以詭\n勝之不以詐一之實也近則用實逺則施\n號力不可量彊不可度氣不可極德不可測一之原也\n衆若時雨寡若飄風一之終也\n利適器之至也用敵敎之\n盡也不能致器者不能利適不能盡敎者不\n能用敵不能用敵者窮不\n能致器者困逺用兵則可以必勝\n出入異塗則傷其敵深入危之則\n士自脩士自脩則同心同力善者之\n爲兵也使敵若據虚若搏景無設無形焉無不可\n以成也無形無爲焉無不可以化也\n此之謂道矣若亡而存若後而\n先威不足以命之\n管子卷第六\n"}
{"id": "KR3c0001_007", "series": "KR3c0001", "text": "管子卷第七\n　　　大匡第十八\n大匡第十八内言一\n齊僖公生公子諸兒公子糺公子小白使鮑叔傅小白鮑叔\n辭稱疾不出管仲與召忽往見之曰何故不出鮑叔曰先人\n有言曰知子莫若父知臣莫若君今君知臣之不肖也是以\n使賤臣傅小白也賤臣知棄矣召忽曰子\n固辭無出吾權任子以死亡必免子\n鮑叔曰子如是何不免之有乎管仲曰不可持社\n稷宗廟者不讓事不廣閒將有國者未\n可知也子其出乎召忽曰可吾三人者之於齊國\n也譬之猶鼎之有足也去一焉則必不立矣吾觀\n小白必不爲後矣管仲曰不然也夫國人憎惡糺之母以及\n糺之身而憐小白之無母也諸兒長而賤事未可知也夫所\n以定齊國者非此二公子者將無己也\n小白之爲人無小智惕而有大慮\n非夷吾莫容小白天不幸降禍加殃于\n齊糺雖得立事將不濟非子定社稷其將誰也\n召忽曰百歳之後吾君卜世犯吾君命而廢吾\n所立奪吾糺也雖得天下吾不生也\n兄與我齊國之政也受君令而不改奉所立而不濟\n是吾義也管\n仲曰夷吾之爲君臣也將承君命奉社稷以持\n宗廟豈死一糺哉夷吾之所死者社稷破宗\n廟滅祭祀絶則夷吾死之非此三者則夷吾生夷吾生則齊\n國利夷吾死則齊國不利鮑叔曰然則奈何管子曰子出奉\n令則可鮑叔許諾乃出奉令遂傅小白鮑叔謂\n管仲曰何行管仲曰爲人臣者不盡力於君則不\n親信不親信則言不聽言不聽則社稷不定夫事君\n者無二心鮑叔許諾僖公之母弟夷仲年生公孫無\n知有寵於僖公衣服禮秩如適僖公卒以諸兒長\n得為君是爲襄公襄公立后絀無知無知怒公令連稱管至\n父戍葵丘曰爪時而往及爪時而來期戌公問不至請代不\n許故二人因公孫無知以作亂魯桓公夫人文姜齊女也公\n將如齊與夫人皆行申俞諌曰不可女有家男\n有室無相瀆也謂之有禮公不聽遂以文姜㑹\n齊侯於濼文姜通於齊侯桓公聞責文姜文姜告齊侯齊侯\n怒饗公使公子彭生乗魯侯脅之公薨于車竪\n曼曰賢者死忠以振疑百姓寓焉\n智者究理而長慮身得免焉今\n彭生二於君無盡言而䛕行以戲我君使我\n君失親戚之禮命又力成吾君之禍以\n構二國之怨彭生其得免乎禍理屬焉\n夫君以怒遂禍不畏惡親聞容昬生無\n醜也豈及彭生而能\n止之哉魯若有誅必以彭生爲說二\n月魯人告齊曰寡君畏君之威不敢寧居來脩舊好禮成而\n不反無所歸死請以彭生除之齊人為殺彭生以謝于魯五\n月襄公田于貝丘見豕彘從者曰公子彭生也公怒曰公子\n彭生安敢見射之豕人立而啼公懼墜於車下傷足亡屨反\n誅屨於徒人費不得也鞭之見血費走而出遇賊於門脅\n而束之費祖而示之背賊信之使費先入伏公而出鬭死于\n門中石之紛如死于階下孟陽代君寢于牀賊殺之曰非君\n也不類見公之足于户下遂殺公而立公孫無知也鮑叔牙\n奉公子小白奔莒管夷吾召忽奉公子糺奔魯九年公孫無\n知虐於雍廩雍廩殺無知也桓公自莒先入魯人伐齊納公\n子糺戰於乾時管仲射桓公中鈎魯師敗績桓公踐位於是\n刼魯使魯殺公子糺桓公問於鮑叔曰將何以定社\n稷鮑叔曰得管仲與召忽則社稷定矣公曰夷吾與召忽吾\n賊也鮑叔乃告公其故圖公曰然則可得\n乎鮑叔曰若亟召則可得也不亟不可得也夫魯施伯知夷\n吾為人之有慧也其謀必將令魯致政於夷吾夷吾受之則\n彼知能弱齊矣夷吾不受彼知其將反於齊也必將殺之\n公曰然則夷吾將受魯之政乎其否也鮑\n叔對曰不受夫夷吾之不死糺也為欲定齊國之社稷也今\n受魯之政是弱齊也夷吾之事君無二心雖知死必不受也\n公曰其於我也曽若是乎鮑叔對曰非為\n君也為先君也其於君不如親糺也糺之不死而\n況君乎君若欲定齊之社稷則亟迎之\n公曰恐不及奈何鮑叔曰夫施伯之為人也敏而多畏\n公若先反恐注怨焉必不殺也公曰諾\n施伯進對魯君曰管仲有急其事不濟今在魯君其致\n魯之政焉若受之則齊可弱矣\n若不受則殺之殺之以說於齊也與同怒尚賢於己\n君曰諾魯未及致政而齊之使至曰夷吾\n與召忽也寡人之賊也今在魯寡人願生得之若不得也是\n君與寡人賊比也魯君問施伯施伯曰君與之臣聞齊君惕\n而亟驕雖得賢庸必能用之乎及齊君之能用之也管\n子之事濟也夫管仲天下之大聖也今彼反\n齊天下皆鄉之豈獨魯乎今若殺之此鮑叔之友也鮑叔因\n此以作難君必不能待也不如與之魯君乃遂\n束縛管仲與召忽管仲謂召忽曰子懼乎召忽曰何懼乎\n吾不蚤死將咠有所定也令既定矣令子相齊之\n左必令忽相齊之右雖然殺君而用吾身是再辱我也\n子為生臣忽為死臣忽也知得萬乗之政而死\n公子糺可謂有死臣矣子生而霸諸侯公子糺可謂有生臣\n矣死者成行生者成名名不兩立\n行不虚至子其勉之死生有分矣乃行入齊境自\n刎而死管仲遂入君子聞之曰召忽之死也賢其生也\n管仲之生也賢其死也或曰明年\n襄公逐小白小白走莒三年襄公薨公子糺踐\n位國人召小白鮑叔曰胡不行矣小白曰不可夫管仲知召\n忽强武雖國人召我我猶不得入也鮑叔曰管仲得行其知\n於國國可謂亂乎召忽强武豈能獨圖\n我哉小白曰夫雖不得行其知豈且不有焉乎\n召忽雖不得衆其反豈不足以圖我哉\n鮑叔對曰夫國之亂也智人不得作内事朋友\n不能相合摎而國乃可圖也乃命車駕\n鮑叔御小白乗而出於莒小白曰夫二人者奉君令吾不可\n以試也乃將下鮑叔履其足曰事之濟\n也在此時事若不濟老臣死之公子猶之免也\n乃行至於邑郊鮑叔令車二十乗先十乗後\n鮑叔乃告小白曰夫國之疑二三子莫忍老臣\n事之未濟也老臣是以塞道\n鮑叔乃誓曰事之濟也聽我令事之不濟也免公子者\n為上死者為下吾以五乗之實距路\n鮑叔乃為前驅遂入國逐公子糺管仲射小白中鈎管仲\n與公子糺召忽遂走魯桓公踐位魯伐齊納公子糺而不能\n桓公二年踐位召管仲管仲至公問曰社稷可定\n乎管仲對曰君霸王社稷定君不霸王社稷不定公曰吾不\n敢至於此其大也定社稷而巳管仲又請君曰不能管仲辭\n於君曰君免臣於死臣之幸也然臣之不死糺也為欲定社\n稷也社稷不定臣禄齊國之政而不死糺也臣不敢\n乃走出至門公召管仲管仲反公汗出勿巳\n其勉霸乎管仲再拜稽首而起曰今日君\n成霸臣貪承命趨立於相位乃令五官行事\n異日公告管仲曰欲以諸侯之閒無事也小脩兵革管仲曰\n不可百姓病公先與百姓而藏其兵與其\n厚於兵不如厚於人齊國之社稷未定公未始於人\n而始於兵外不親於諸侯内不親於民公曰諾政未能有行\n也二年桓公彌亂又告管仲曰欲繕兵管仲又\n曰不可公不聽果爲兵桓公與宋夫人飲舡中夫人蕩舡而\n懼公公怒出之宋受而嫁之蔡侯明年公怒告管仲曰欲伐\n宋管仲曰不可臣聞内政不脩外舉事不濟公不聽果伐宋\n諸侯興兵而救宋大敗齊師公怒歸告管仲曰請脩革吾士\n不練吾兵不實諸侯故敢救吾讎内脩兵管仲曰不可齊國\n危矣内奪民用士勸於勇外亂之本也\n外犯諸侯民多怨也爲義之士不入齊\n國安得無危鮑叔曰公必用夷吾之言公不聽\n乃令四封之内脩兵關市之征侈之公乃遂用\n以勇授禄鮑叔謂管仲曰異日者公許子霸今國彌\n亂子將何如管仲曰吾君惕其智多誨姑少胥其\n自及也鮑叔曰比其自及也國無闕亡乎管仲曰\n未也國中之政夷吾尚微爲焉亂乎尚可以待\n外諸侯之佐既無有吾二人者未有敢犯我者\n明年朝之爭禄相刺裚而刎頸者不絶鮑叔\n謂管仲曰國死者衆矣毋乃害乎管仲曰安得已然此皆其\n貪民也夷吾之所患者諸侯之爲義者莫\n肯入齊齊之為義者莫肯仕此夷吾之所患也\n若夫死者吾安用而愛之公又内脩兵\n三年桓公將伐魯曰魯與寡人近於是其救宋也疾\n寡人且誅焉管仲曰不可臣聞有土之君不勤於兵不\n忌於辱不輔其過則社稷安勤於兵忌於辱輔其過則社\n稷危公不聽興師伐魯造於長勺魯莊公興師逆之大敗\n之桓公曰吾兵猶尚少吾參圍之安能圉我\n四年脩兵同甲十萬車五千乗謂管仲曰吾士既\n練吾兵既多寡人欲服魯管仲喟然嘆曰齊國危矣君不競\n於徳而競於兵天下之國帶甲十萬者不鮮\n矣吾欲發小兵以服大兵内失吾衆\n諸侯設備吾人設詐國欲無危\n得已乎公不聽果伐魯魯不敢戰去國五十里而為之關\n魯請比於關内以從于齊齊亦母復侵魯\n桓公許諾魯人請盟曰魯小國也固不帶劒今而帶劒\n是交兵聞於諸侯君不如己請去兵桓公曰\n諾乃令從者毋以兵管仲曰不可諸侯加忌於君君如是以\n退可君果弱魯君諸侯又加貪於\n君後有事小國彌堅大國設備非\n齊國之利也桓公不聽管仲又諌曰君必不去魯胡不用兵\n曹劌之爲人也堅强以忌不可以約取也桓公不聽\n果與之遇莊公自懐劒曹劌亦懐劒踐壇莊公抽劔其懐曰\n魯之境去國五十里亦無不死而已左椹桓公右自承曰均\n之死也戮死於君前\n管仲走君曹劌抽劒當兩階之閒曰二君將改\n圖無有進者管仲曰君與地\n以汶爲竟桓公許諾以汶為竟而歸桓公歸而脩於政不脩\n於兵革自圉辟人以過弭師\n五年宋伐𣏌桓公謂管仲與鮑叔曰夫宋寡人固欲伐之無\n若諸侯何夫𣏌明王之後也今宋伐之予欲救\n之其可乎管仲對曰不可臣聞内政之不脩外舉義不信君\n將外舉義以行先之則諸侯可令附桓公曰於此不救\n後無以伐宋管仲曰諸侯之君不貪於土貪於土\n必勤於兵勤於兵必病於民民病則多詐夫詐密而後動者\n勝詐則不信於民夫不信於民則亂内動則危於身是以\n古之人聞先王之道者不􁓨於兵桓公曰然則奚若\n管仲對曰以臣則不而令人以重幣使之\n使之而不可君受而封之桓公問鮑叔曰奚若\n鮑叔曰公行夷吾之言公乃命曹孫宿使於宋宋不聽果伐\n𣏌桓公築縁陵以封之予車百乗甲一千明年\n狄人伐邢邢君出致於齊桓公築夷儀以封之\n予車百乗卒千人明年狄人伐衛衛君出致於虚\n桓公且封之隰朋賔胥無諌曰不可三國所以亡者絶以\n小今君蘄封亡國國盡若何桓公\n問管仲曰奚若管仲曰君有行之名安得有其實\n君其行也公又問鮑叔鮑叔曰君行夷吾之言\n桓公築楚丘以封之與車三百乗甲五千既以封衛明年桓\n公問管仲將何行管仲對曰公内脩政而勸民可\n以信於諸侯矣君許諾乃輕稅㢮關市之征爲賦禄之制旣\n已管仲又請曰問病臣願賞而無罰五年\n諸侯可令傅公曰諾旣行之管仲又請曰諸侯之\n禮令齊以豹皮往小侯以鹿皮報齊以馬往小侯以\n犬報桓公許諾行之管仲又請賞於國以及\n諸侯君曰諾行之管仲賞於國中君賞於諸侯諸侯之君有\n行事善者以重幣賀之從列士以下有善者衣裳賀之\n凡諸侯之臣有諌其君而善者以璽問之以信\n其言公既行之又問管仲曰何行管仲曰\n隰朋聦明捷給可令爲東國賔胥無堅强以\n良可以爲西土衛國之敎危傅以利\n公子開方之爲人也慧以給不能久而樂始可游於\n衛魯邑之教好邇而\n訓於禮季友之爲人也恭以精博於糧\n多小信可游於魯楚國之教巧文以利不好立大\n義而好立小信䝉孫博於教而文巧於辭不好立大義而好\n結小信可游於楚小侯既服大侯既附\n夫如是則始可以施政矣君曰諾乃游公子開方於衛游季\n友於魯游䝉孫於楚五年諸侯附狄人伐桓公告諸侯\n曰請救伐諸侯許諾大侯車二百乗卒二千人小侯車百乗\n卒千人諸侯皆許諾齊車千乗卒可致縁陵\n戰於後故敗狄其車甲與貨小侯受之\n大侯近者以其縣分之不踐其國北州\n侯莫來桓公遇南州侯於召陵\n曰狄爲無道犯天子令以伐小國以天子之故敬天之命\n令以救伐北州侯莫至上不聽天子令下無禮諸\n侯寡人請誅於北州之侯諸侯許諾桓公乃北伐令支\n下鳬之山斬孤竹遇山戎顧問管仲曰將何行管仲\n對曰君教諸侯爲民聚食諸侯之兵不足者君助之發如此\n則始可以加政矣桓公乃告諸侯必足三年\n之食安以其餘脩兵革兵革不足以引其事告齊\n齊助之發旣行之公又問管仲曰何\n行管仲對曰君㑹其君臣父子則可以加政矣\n公曰㑹之道奈何曰諸侯無專立妾以爲妻毋專殺大臣無\n國勞毋專予禄士庶人毋專棄妻毋曲隄\n毋貯粟毋禁材行此卒歳則始可以罰矣\n君乃布之於諸侯諸侯許諾受而行之卒嵗呉人\n伐穀桓公告諸侯未徧諸侯之師竭至以待桓公\n桓公以車千乗㑹諸侯於竟都師未至呉人逃\n諸侯皆罷桓公歸問管仲曰將何行管仲曰可以加政\n矣曰從今以往二年適子不聞孝不聞愛其弟不\n聞敬老國良三者無一焉可誅也諸侯之\n臣及國事三年不聞善可罰也君有過\n大夫不諫士庶人有善而大夫不進可罰也士庶人聞之吏\n賢孝悌可賞也桓公受而行之近侯莫不\n請事兵車之㑹六乗車之㑹三\n饗國四十有二年桓公踐位十九年㢮關市之征\n五十而取一賦禄以粟案田而稅二歳\n而稅一上年什取三中年什取二下年什取一歳飢\n不稅歳飢㢮而稅桓公使\n鮑叔識君臣之有善者晏子識不仕與耕者之有善者\n髙子識工賈之有善者國子爲李隰朋爲東\n國賔胥無爲西土弗鄭爲宅凡仕者近公\n不仕與耕者近門工賈近市三十里\n驕行此三者為下令晏子進貴人之子出不仕\n處不華而友有少長為上舉得二\n為次得一為下士處靖敬老與貴交\n不失禮行此三者爲上舉得二爲次得一為下耕者農農用\n力應於父兄事賢多行此三者爲上舉得\n二爲次得一為下令髙子進工賈應於父兄事長養老承事\n敬行此三者為上舉得二者爲次得一者為下令國\n子以情斷獄三大夫既已選舉使縣行之\n管仲進而舉言上而見之於君\n以卒年君舉管仲告鮑叔曰勸國家不\n得成而悔從政不治不能野原又多而發訟驕凡\n三者有罪無赦告晏子曰貴人子處華下交好飲食\n行此三者有罪無赦士出入無常不敬老而\n營富行此三者有罪無赦耕者出入不應於父兄用力不農\n不事賢行此三者有罪無赦告國子曰工賈出入不應父兄\n承事不敬而違老治危行此三者有罪無赦凡於父兄\n無過州里稱之吏進之君用之有善無賞\n有過無罰吏不進廉意於父兄無過\n於州里莫稱吏進之君用之善為上賞不善吏有罰\n君謂國子凡貴賤之義入與父\n俱出與師俱上與君俱凡三者遇賊不\n死不知賊則無赦\n斷獄情與義易義與禄易\n易禄可無斂有可無赦\n"}
{"id": "KR3c0001_008", "series": "KR3c0001", "text": "管子卷第八　唐司空房　玄齡　注\n　　　　　中匡第十九　小匡第二十\n　　　　　王言第二十一\n中匡第十九　内言二\n管仲會國用三分二在賔客其一在國管仲懼而復之\n公曰吾子猶如是乎四鄰賔\n客入者說出者譽光名滿天下入者不說出者\n不譽汙名滿天下壤可以爲粟木可以爲貨粟\n盡則有生貨散則有聚君人者名之爲貴財安可有\n管仲曰此君之明也公曰民辦軍事矣則可乎對曰不可甲\n兵未足也請薄刑罰以厚甲兵於是死罪不殺刑罪不罰使\n以甲兵贖死罪以犀甲一㦸刑罰以脅盾一㦸\n過罰以金軍無所計而訟者成以束矢\n公曰甲兵既足矣吾欲誅大國之不道者\n可乎對曰愛四封之内而后可以惡竟外之不善者\n安卿大夫之家而后可以危救敵之國\n賜小國地而后可以誅大國之不道者舉賢良而后\n可以廢慢法鄙賤之民是故先王必有置也而后必有廢也\n必有利也而后必有害也桓公曰昔三王者旣弑其君今言\n仁義則必以三王爲法度不識其故何也對曰昔者禹平治\n天下及桀而亂之湯放桀以定禹功也湯平治天下及紂而\n亂之武王伐紂以定湯功也且善之伐不善也自古至今未\n有改之君何疑焉公又問曰古之亡國其何失對曰計得地與\n寳而不計失諸侯計得財委而不計失百姓計見親而不計\n見棄三者之屬一足以削遍而有者亡矣古之隳國家隕社\n稷者非故且爲之也必少有樂焉不知其䧟於惡也桓公謂\n管仲曰請致仲父公與管仲父而將飲\n之掘新井而柴焉十日齋戒召管仲管\n仲至公執爵夫人執尊觴三行管仲趨出公怒曰寡人齋戒\n十日而飲仲父寡人自以爲脩矣仲父不告寡人而出其故\n何也鮑叔隰朋趨而出及管仲於途曰公怒管仲反\n入倍屏而立公不與言少進中庭公不與言少進傅堂公曰\n寡人齋戒十日而飲仲父自以爲脱於罪矣仲父不告寡人\n而出未知其故也對曰臣聞之沉於樂者洽於憂厚\n於味者薄於行慢於朝者緩於政害於國家者危於社稷臣\n是以敢出也公遽下堂曰寡人非敢自爲脩也仲父年長雖\n寡人亦衰矣吾願一朝安仲父也對曰臣聞\n壯者無怠老者無偷順天之道必以善終者也三王失之也\n非一朝之萃君柰何其偷乎管仲走出君以\n賔客之禮再拜送之明日管仲朝公曰寡人願聞國君之信\n對曰民愛之鄰國親之天下信之此國君之信公曰善請問\n信安始而可對曰始於爲身中於爲國成於爲天下公曰請問\n爲身對曰道血氣以求長年長心長徳此爲身\n也公曰請問爲國對曰逺舉賢人慈愛百姓外存亡國繼絶\n世起諸孤薄稅斂輕刑罰此爲國之大禮也法行而\n不苛刑廉而不赦有司寛而不凌菀濁困滯皆法度不\n亡往行不來而民游世矣\n此爲天下也\n小匡第二十　内言三\n桓公自莒反于齊使鮑叔牙爲宰鮑叔辭曰臣君之庸臣也\n君有加惠於其臣使臣不凍飢則是君之賜也若必治國家則\n非臣之所能也其唯管夷吾乎臣之所不如管夷吾者五寛\n惠愛民臣不如也治國不失秉臣不如也\n忠信可結於諸侯臣不如也制禮義可法於四方臣不如也\n介胄執枹立於軍門使百姓皆加勇臣不如也夫管仲\n民之父母也將欲治其子不可棄其父母公曰管夷吾親射\n寡人中鈎殆於死今乃用之可乎鮑叔曰彼爲其君動也君\n若宥而反之其爲君亦猶是也公曰然則爲之柰何鮑叔曰\n君使人請之魯公曰施伯魯之謀臣也彼知吾將用之必不\n吾予也鮑叔曰君詔使者曰寡君有不令之臣在君之國願\n徇於國爲羣臣僇若不生得是君與寡君賊比也非\n弊邑之君所謂也使臣不能受命於是魯君乃不殺遂生束\n縛而柙以予齊鮑叔受而哭之三舉施伯從而\n笑之謂大夫曰管仲必不死夫鮑叔之忍不僇賢人\n其智稱賢以自成也鮑叔相公子小白先入得國\n管仲召忽奉公子糺後入與魯以戰能使魯敗\n功足以得天與失天其人事一也\n今魯懼殺公子糺召忽囚管仲以予齊鮑叔\n知無後事必將勤管仲以勞其君\n願以顯其功衆必予之有得\n力死之功猶尚可加也顯生之功將何如是\n昭徳以貳君也\n鮑叔之知不是失也至於堂阜之上\n鮑叔祓而浴之三桓公親迎之郊管仲詘纓捷衽\n使人操斧而立其後公辭斧三然後退之\n公曰垂䙬下衽寡人將見管仲再拜稽首曰應公之賜殺之\n黄泉死且不朽公遂與歸禮之於廟三酌而問\n為政焉曰昔先君襄公高臺廣池湛樂飲酒田獵罼弋不聽\n國政卑聖侮士唯女是崇九妃六嬪陳妾數\n千食必粱肉衣必文繡而戎士凍飢戎馬待游車之弊\n戎士待陳妾之餘倡優侏儒在前而賢大夫\n在後是以國家不日益不月長吾恐宗廟之不掃除社稷之\n不血食敢問為之柰何管子對曰昔吾先王周昭王穆王世\n法文武之逺迹以成其名合羣國比校民之有道者設象以\n為民紀式美以相應比綴以書原本窮末\n勸之以慶賞糺之以刑罰\n糞除其顛旄賜予以鎭撫\n之以爲民終始公曰為之柰何管子對曰昔者聖王之治其\n民也參其國而伍其鄙定民之居成民之事以為民紀謹用\n其六秉如是而民情可得而百姓可御桓公曰六秉者何也\n管子曰殺生貴賤貧富此六秉也桓公曰叅國柰何管子對\n曰制國以爲二十一鄉商工之鄉六士農之鄉十五公帥十一\n鄉高子帥五鄉國子帥五鄉叅國故爲三軍公立三官之臣\n市立三鄉工立三族澤立三虞山立三衡制\n五家為䡄䡄有長十䡄為里里有司四里為連連有長十連\n為鄉鄉有良人三鄉一帥桓公曰五鄙柰何管子對曰制五\n家為䡄䡄有長六䡄為邑邑有司十邑為率率有長十率為鄉\n鄉有良人三鄉爲屬屬有帥五屬一大夫武政聽屬\n文政聽鄉各保而聽母有滛泆者桓公曰定民之居\n成民之事柰何管子對曰士農工商四民者國之石民也\n不可使雜處雜處則其言哤其事亂是故聖王之\n處士必於閒燕處農必就田壄處工必就官府處商\n必就市井今夫士羣萃而州處間燕\n則父與父言義子與子言孝其事君者言敬長者言\n愛㓜者言弟旦昔從事於此以教其子弟少而習焉其\n心安焉不見異物而遷焉是故其父兄之教不\n肅而成其子弟之學不勞而能夫是故士之子常為士今夫\n農羣萃而州處審其四時權節具備其械器用\n比耒耜穀芨及寒擊槀\n除田以待時乃耕深耕均種疾耰\n先雨芸耨以待時雨時雨既至挾其槍刈耨鎛\n以旦暮從事於田壄稅衣就功\n别苗莠列䟽遬首戴苧蒲身服襏襫\n沾體塗足暴其髪膚盡其四支之力以疾\n從事於田野少而習焉其心安焉不見異物而遷焉是故其\n父兄之教不肅而成其子弟之學不勞而能是故農之子常\n爲農樸野而不慝其秀才之能為士者則足頼\n也故以耕則多粟以士則\n多賢是以聖王敬畏戚農有司見之而不以告其罪五有司\n巳於事而竣今夫工羣萃而州處相\n良材審其四時辨其功苦權節其用論比計制斷\n器尚完利相語以事相示以功相陳以巧相高以知\n事旦昔從事於此以教其子弟少而習焉其心安\n焉不見異物而遷焉是故其父兄之教不肅而成其子弟之\n學不勞而能夫是故工之子常為工今夫商羣萃而州處觀\n凶飢審國變察其四時而監其鄉之貨以知其市之賈負\n任擔荷服牛輅馬以周四方料多少計貴賤以其所有易其\n所無買賤鬻貴是以羽旄不求而至竹箭有餘於國竒怪時\n來珍異物聚旦昔從事於此以教其子弟相語以利相示以\n時相陳以知賈少而習焉其心安焉不見異物而遷\n焉是故其父兄之教不肅而成其子弟之學不勞而能夫是\n故商之子常爲商相地而衰其政則民不移矣\n正旅舊則民不惰山澤各以其\n時至則民不茍陵陸丘井田疇均則民不惑無奪民\n時則百姓富犧牲不勞則牛馬育桓公又問曰寡人欲\n脩政以干時於天下其可乎管子對曰可\n公曰安始而可管子對曰始於愛民公曰愛民之道奈何管\n子對曰公修公族家修家族使相連以事相及以祿則民相\n親矣放舊罪修舊宗立無後則民殖矣\n省刑罰薄賦斂則民富矣鄉建\n賢士使教於國則民有禮矣出令不改則民正矣此愛民之\n道也公曰民富而以親則可以使之乎管子對曰舉財長工\n以止民用陳力尚賢以勸民知\n加刑無苛以濟百姓行之無私則足以容衆矣出言必\n信則令不窮矣此使民之道也桓公曰民居定矣事已成矣\n吾欲從事於天下諸侯其可乎管子對曰未可民心未吾\n安公曰安之柰何管子對曰脩舊法擇其善者舉而嚴用之\n慈於民予無財寛政役敬百姓則國富而民安矣公\n曰民安矣其可乎管仲對曰未可君若欲正卒伍修甲兵則\n大國亦將正卒伍修甲兵君有征戰之事則小國諸侯之臣\n有守圉之備矣然則難以速得意於天下公欲速得意於天\n下諸侯則事有所隱而政有所寓公\n曰為之奈何管子對曰作内政而寓軍令焉為高子之里為\n國子之里為公里三分齊國以為三軍擇其賢民使為里君\n鄉有行伍卒長則其制令且以田獵因以賞罰\n則百姓通於軍事矣桓公曰善於是乎管子乃制五家\n以爲䡄䡄爲之長十䡄爲里里有司四里爲連連爲之長十\n連爲郷郷有良人以爲軍令是故五家爲䡄五人爲伍䡄長\n率之十䡄爲里故五十人爲小戎里有司率之四里爲連故二\n百人爲卒連長率之十連爲郷故二千人爲旅郷良人率之五\n郷一師故萬人一軍五郷之師率之三軍故有中軍之鼓\n有高子之鼓有國子之鼓春以田曰蒐振旅秋\n以田曰獮治兵是故卒伍政定於里軍旅政定於郊内\n敎旣成令不得遷徙故卒伍之人人與人相保家與家相愛\n少相居長相游祭祀相福死喪相恤禍福相憂居處相樂\n行作相和哭泣相哀是故夜戰其聲相聞足以無亂晝戰其\n目相見足以相識驩欣足以相死是故以守則固以戰則勝\n君有此敎士三萬人以横行於天下誅無道以定周\n室天下大國之君莫之能圉也正月之朝鄉長復事公\n親問焉曰於子之鄉有居處為義好學聦明質仁慈孝於父\n母長弟聞於鄉里者有則以告有而不以告謂之蔽賢其罪\n五有司已於事而竣公又問焉曰於子\n之鄉有拳勇股肱之力䈥骨秀出於衆者有則以告有而\n不以告謂之蔽才其罪五有司已於事而竣公又問焉曰於\n子之鄉有不慈孝於父母不長弟於鄉里驕躁滛暴不用上\n令者有則以告有而不以告謂之下比其罪五有\n司已於事而竣於是乎鄉長退而脩徳進賢明公親見之\n遂使役之官公令官長期而書伐以告且\n令選官之賢者而復之曰有人居我官有功休徳維順端慤\n以待時使使民恭敬以勸其稱秉言則足以補\n官之不善政公宣問其鄉里而有考驗\n乃召而與之坐省相其質以叅其成功成事\n可立而時設問國家之患而不肉\n退而察問其鄉里以觀其\n所能而無大過登以為上卿之佐名之曰三選\n高子國子退而脩鄉鄉退而脩連連退\n而脩里里退而脩䡄䡄退而脩家是故匹夫有善故可得而\n舉也匹夫有不善可得而誅也政旣成鄉不越長朝不越爵\n罷士無伍罷女無家士三\n出妻逐於境外女三嫁入於舂穀\n是故民皆勉為善士與其為善於鄉不如為\n善於里與其為善於里不如為善於家是\n故士莫敢言一朝之便皆有終歲之計莫敢以終嵗為議皆\n有終身之功正月之朝五屬大夫復事於公擇其寡\n功者而譙之曰列地分民者若一何故獨寡功何以不及人\n教訓不善政事其不治一再則宥三則不赦公又問焉曰於\n子之屬有居處為義好學聦明賢仁慈孝於父母長弟聞\n於鄉里者有則以告有而不以告謂之蔽賢其罪五有司已\n事而竣公又問焉曰於子之屬有拳勇股肱之力秀出於衆\n者有則以告有而不以告謂之蔽才其罪五有司已事而竣\n公又問焉曰於子之屬有不慈孝於父母不長弟於鄉里驕\n躁滛暴不用上令者有則以告有而不以告者謂之下比其\n罪五有司已事而竣於是乎五屬大夫退而脩屬屬退而\n脩連連退而脩鄉鄉退而脩卒卒退而脩邑邑退而脩家是\n故匹夫有善可得而舉匹夫有不善可得而誅政成國安以\n守則固以戰則彊封内治百姓親可以出征四方立一霸\n王矣\n桓公曰卒伍定矣事已成矣吾欲從事於諸侯其可乎管子\n對曰未可若軍令則吾既寄諸内政矣夫齊國寡甲兵吾欲\n輕重罪而移之於甲兵公曰為之柰何管子對曰制重罪入\n以兵甲犀脅二㦸輕罪入蘭盾鞈革二㦸\n小罪入以金鈞分宥薄罪入以半鈞\n無坐抑而訟獄者正三禁之而不直則入一束矢以罰之\n美金以鑄戈劒矛㦸試諸狗\n馬惡金以鑄斤斧鉏夷鋸􁒯試諸木土桓公曰甲\n兵大足矣吾欲從事於諸侯可乎管仲對曰未可治内者未\n具也為外者未備也故使鮑叔牙為大諫王子城父\n為將弦子旗為理寗戚為田隰朋為行\n曹宿孫處楚商容處宋季勞處魯徐開封處\n衛匽尚處燕審友處晉又游士八千人\n奉之以車馬衣裘多其資粮財幣足之使出周游於四方以\n號召收求天下之賢士飾玩好使出周游於四方鬻之諸侯\n以觀其上下之所貴好擇其沈亂者而先政之公曰外内\n定矣可乎管子對曰未可鄰國未吾親也公曰親之奈何管\n子對曰審吾疆場反其侵地正其封界毋受其貨財而美為\n皮幣以極聘頫於諸侯以安四鄰則鄰國親我矣桓公\n曰甲兵大足矣吾欲南伐何主管子對曰以魯為\n主反其侵地常潛使海於有弊渠彌於\n有陼綱山於有牢桓公曰吾欲西\n伐何主管子對曰以衛為主反其侵地吉臺原姑與㭍里\n使海於有弊渠彌於有陼綱山於有牢桓公曰吾欲北伐\n何主管子對曰以燕為主反其侵地柴夫吠狗使海於\n有弊渠彌於有陼綱山於有牢四鄰大親既反其侵地正其\n封疆地南至于岱隂西至於濟北至於海東至于紀隨\n地方三百六十里三歲治定四嵗教成五歲兵出有敎士\n三萬人革車八百乗諸侯多沈亂不服於天子於是乎桓公\n東救徐州分吳半存魯蔡陵割越地南據宋鄭\n征伐楚濟汝水踰方地望文\n山使貢絲于周室成周反胙於隆嶽\n荆州諸侯莫不來服中救晉公禽狄王敗\n胡貉破屠何而騎寇始服北伐山戎制泠支\n斬孤竹而九夷始聽海濵諸侯莫不來服西征攘白狄之地\n遂至于西河方舟投柎乗浮濟河至于石沈縣\n車束馬踰大行與卑耳之貉拘秦夏西服流\n沙西虞而秦戎始從故兵一出而大功十二\n故東夷西戎南蠻北狄中國諸侯莫不賔服與諸侯飾牲為載\n書以誓要于上下薦神然後率\n天下定周室大朝諸侯於陽榖故兵車之㑹六乗車之㑹三\n九合諸侯一匡天下甲不解壘兵不解翳\n弢無弓服無矢寢武事行文道以朝天\n子葵丘之會天子使大夫宰孔致胙於桓公曰余一人之命\n有事於文武使宰孔致胙且有後命曰以爾自\n見有者雖曰受命無乃失諸乎桓公懼出見客\n曰天威不違顔咫尺小白承天子之命而毋不拜恐顛蹶於\n下以為天子羞遂下拜登受賞服大路龍旗九游渠門赤\n旂天子致胙於桓公而不受天下諸侯稱順焉\n桓公憂天下諸侯魯有夫人慶父之亂而二君弑死\n國絶無後桓公聞之使高子存之男女不淫馬\n牛選具執玉以見請為關内之侯\n而桓公不使也狄人攻邢桓公築夷儀以封之男女不淫馬\n牛選具執玉以見請為關内之侯而桓公不使也狄人攻衛\n衛人出旅於曹桓公城楚丘封之其畜以散亡故桓\n公予之繫馬三百匹天下諸侯稱仁焉於是天\n下之諸侯知桓公之為已勤也是以諸侯之歸之也譬若市\n人桓公知諸侯之歸己也故使輕其幣而重其禮故使天下\n諸侯以疲馬犬羊為幣齊以良馬報諸侯以縷帛布鹿\n皮四分以為幣齊以文錦虎豹皮報諸侯之使垂櫜\n而入攟載而歸故鈞之以愛致之以利結之\n以信示之以武是故天下小國諸侯既服桓公莫敢之倍而歸\n之喜其愛而貪其利信其仁而畏其武桓公知天下小國諸\n侯之多與己也於是又大施忠焉可為憂者為之憂可為謀\n者為之謀可為動者為之動伐譚萊而不有也諸侯稱仁焉\n通齊國之魚鹽東萊使關市幾而不正壥而不稅\n以為諸侯之利諸侯稱寛焉築蔡鄢陵培夏\n靈父丘以衛戎狄之地所以禁暴於諸侯也築五鹿中\n牟鄴蓋與社丘以衛諸夏之地所以示勸於中國也敎大成\n是故天下之於桓公逺國之民望如父母近國之民從如流\n水故行地兹逺得人彌衆是何也懷其文而畏其武故殺無\n道定周室天下莫之能圉武事立也定三革偃\n五兵朝服以濟河而無怵愓焉文事勝也\n是故大國之君慙媿小國諸侯附比是故大國之君事如臣\n僕小國諸侯驩如父母夫然故大國之君不尊小\n國諸侯不卑是故大國之君不驕小國諸侯不懾於\n是列廣地以益狹地損有財以與無財周其君子不失成功\n周其小人不失成命夫如是居\n處則順出則有成功不稱動甲兵之事以遂文武之近於天\n下桓公能假其羣臣之謀以益其\n智也其相曰夷吾大夫曰寗戚隰朋賔胥無鮑叔牙用此五\n子者何功度義光徳繼法紹終以遺後嗣貽孝昭穆\n大霸天下名聲廣裕不可掩也則唯有明君在上察相\n在下也\n初桓公郊迎管子而問焉管仲辭讓然後對以叅國伍鄙\n立五鄉以崇化建五屬以厲武寄兵於政因罰備器械加兵\n無道諸侯以事周室桓公大説於是齋戒十日將相管仲管\n仲曰斧鉞之人也幸以獲生以屬其腰領臣之祿也若\n知國政非臣之任也公曰子大夫受政寡人勝任\n子大夫不受政寡人恐崩管仲許諾再拜而受相三日公\n曰寡人有大邪三其猶尚可以為國乎對曰臣未得聞公曰\n寡人不幸而好田晦夜而至禽側田莫不見禽\n而後反諸侯使者無致百官有司無所復\n對曰惡則惡矣然非其急者也公曰寡人不幸而\n好酒日夜相繼諸侯使者無所致百官有司無所復對曰惡\n則惡矣然非其急者也公曰寡人有汙行不幸而好色而姑\n姉有不嫁者對曰惡則惡矣然非其急者也公作色曰此三\n者且可則惡有不可者矣對曰人君唯僾與\n不敏為不可僾則亡衆不敏不及事公曰善吾子就\n舎異日請與吾子圖之對曰時可將與夷吾何待異日乎\n公曰奈何對曰公子舉為人博聞而知禮好學\n而辭遜請使游於魯以結交焉公子開方為人巧轉而兊利\n請使游於衛以結交焉曹孫宿其為人也小廉而苛􁇜\n足恭而辭結正荆之則也\n請使往游以結交焉遂立行三使者而後退\n相三月請論百官公曰諾管仲曰升降揖讓進退閑習\n辨辭之剛柔臣不如隰朋請立為大行墾草入邑辟土\n聚粟多衆盡地之利臣不如寗戚請立為大司田平原廣牧\n車不結轍士不旋踵鼔之而三軍之士視死如歸臣\n不如王子城父請立為大司馬決獄折中不殺不辜不誣無\n罪臣不如賔骨無請立為大司理犯君顔色進諫必忠不辟\n死亡不撓富貴臣不如東郭牙請立以為大諫之官此五子\n者夷吾一不如然而以易夷吾夷吾不為也\n君若欲治國彊兵則五子者存矣若欲霸王夷吾在\n此桓公曰善\n王言第二十一　内言四\n管子卷第八\n鞈􁒯\n"}
{"id": "KR3c0001_009", "series": "KR3c0001", "text": "管子卷第九　唐司空房　玄齡　注\n　　　霸形第二十二　霸言第二十三\n　　　問第二十四　謀失第二十五\n霸形第二十二内言五\n桓公在位管仲隰朋見立有閒有貳鴻飛而過之桓公嘆曰\n仲父今彼鴻鵠有時而南有時而北有時而往有時而來四\n方無逺所欲至而至焉非唯有羽翼之故是以能通其意於\n天下乎管仲隰朋不對桓公曰二子何故不對管子對曰君\n有霸王之心而夷吾非霸王之臣也是以不敢對桓公曰仲\n父胡為然盍不當言寡人其有鄉乎寡人之有\n仲父也猶飛鴻之有羽翼也若濟大水有舟楫也仲父不一言\n敎寡人寡人之有耳將安聞道而得度哉管子\n對曰君若將欲霸王舉大事乎則必從其本事矣桓公變躬\n遷席拱手而問曰敢問何謂其本管子對曰齊國百姓公之\n本也人甚憂飢而稅斂重人甚懼死而刑政險人甚傷勞而\n上舉事不時公輕其稅斂則人不憂飢緩其刑政則人不懼\n死舉事以時則人不傷勞桓公曰寡人聞仲父之言此三者\n聞命矣不敢擅也將薦之先君\n於是令百官有司削方墨筆明日皆朝於太\n廟之門朝定令於百吏使稅者百一鍾孤\n㓜不刑澤梁時縱關譏而不征市書而不賦\n近者示之以忠信逺者示之以禮義行此數年而民歸之如\n流水此其後宋伐杞狄伐邢衛桓公不救祼體紉匈稱疾\n召管仲曰寡人有千嵗之食而無百嵗之夀今\n有疾病姑樂乎管子曰諾於是令之縣鍾磬之榬\n陳歌舞竽瑟之樂日殺數十牛者數旬羣臣進諫曰宋伐杞\n狄伐邢衛君不可不救桓公曰寡人有千嵗之食而無百嵗\n之夀今又疾病姑樂乎且彼非伐寡人之國也伐鄰國也子\n無事焉宋已取相狄已拔邢衛矣桓公起行筍虡之閒管子\n從至大鍾之西桓公南面而立管仲北鄉對之大鍾鳴桓公\n視管子曰樂夫仲父管子對曰此臣之所謂哀非樂也臣聞\n之古者之言樂於鍾磬之閒者不如此言脫於口而令行乎\n天下游鍾磬之閒而無四面兵革之憂今君之事言脫\n於口令不得行於天下在鍾磬之閒而有四面兵革之憂此\n臣之所謂哀非樂也桓公曰善於是伐鍾磬之縣併\n歌舞之樂宫中虚無人桓公曰寡人以伐鍾磬之\n縣併歌舞之樂矣請問所始於國將爲何行管子對曰宋伐\n𣏌狄伐邢衞而君之不救也臣請以慶臣聞之諸\n侯爭於彊者勿與分於彊今君何不定三君之處哉\n於是桓公曰諾因命以車百乗卒千人以縁陵\n封𣏌車百乗卒千人以夷儀封邢車五百乗卒五千人以楚\n丘封衞桓公曰寡人以定三君之居處矣今又將何行管子\n對曰臣聞諸侯貪於利勿與分於利君何不發虎豹之皮文\n錦以使諸侯令諸侯以縵帛鹿皮報桓公曰諾於是以虎豹\n皮文錦使諸侯諸侯以縵帛鹿皮報則令固始行於天下矣\n此其後楚人攻宋鄭燒􁃚熯焚鄭地使城壞者不得復築也\n屋之燒者不得復葺也令其人有喪雌雄居室如烏\n䑕處穴要宋田夾塞兩川使水不得東流\n東山之西水深滅垝四百里而後可田也楚\n欲吞宋鄭而畏齊曰思人衆兵彊能害己者必齊也於是乎\n楚王號令於國中曰寡人之所明於人君者莫如桓公所賢\n於人臣者莫如管仲明其君而賢其臣寡人願事之\n誰能為我交齊者寡人不愛封侯之君焉於是楚國之\n賢士皆抱其重寳幣帛以事齊桓公之左右無不受重寳幣\n帛者於是桓公召管仲曰寡人聞之善人者人亦善之今楚\n王之善寡人一甚矣寡人不善將拂於道仲\n父何不遂交楚哉管子對曰不可楚人攻宋鄭燒􁃚熯焚鄭\n地使城壞者不得復築也屋之燒者不得復葺也令人有喪\n雌雄居室如鳥鼠處穴要宋田夾塞兩川使水不得東流東\n山之西水深滅垝四百里而后可田也楚欲吞宋鄭思人衆\n兵彊而能害己者必齊也是欲以文克齊\n而以武取宋鄭也楚取宋鄭而不止禁是失宋鄭也禁之則\n是又不信於楚也知失於内兵困於外非善舉也桓公曰善\n然則若何管子對曰請興兵而南存宋鄭而令曰無攻楚言\n與楚王遇至於遇上而以鄭城與宋水為請楚若許則是\n我以文令也楚若不許則遂以武令焉桓公曰善於是遂興\n兵而南存宋鄭與楚王遇於召陵之上而令於遇上曰母貯\n粟毋曲隄無擅廢適子無置妾以為妻因以鄭城與宋水為\n請於楚楚人不許遂退七十里而舎使軍人城鄭南之地立\n百代城焉曰自此而北至於河者鄭自城之而楚\n不敢隳也東發宋田夾兩川使永復東流而楚不敢塞也遂\n南伐及踰方城濟於汝水望汶山南致楚越之君\n而西伐秦北伐狄東存晉公於南北伐孤竹\n還存燕公兵車之會六乗車之會三九合諸侯反位已霸修\n鍾磬而復樂管子曰此臣之所謂樂也\n霸言第二十三内言六\n霸王之形象天則地化人易代創制天下\n等列諸侯賔屬四海時匡天下\n大國小之曲國正之彊國弱之重國輕之亂國并之\n暴王殘之僇其罪卑其列維其民然后王之\n夫豐國之謂霸兼正之國之謂王\n夫王者有所獨明徳共者不取也道同者不王也\n夫爭天下者以威易危暴王之常\n也君人者有道霸王者有時\n國修而鄰國無道霸王之資也夫國\n之存也鄰國有焉國之亡也鄰國有焉\n鄰國有事鄰國得焉鄰國有事鄰\n國亡焉天下有事則聖王利也\n國危則聖人知矣夫先王所以王者資鄰國之舉\n不當也舉而不當此鄰敵之所以得意也\n夫欲用天下之權者必先布徳諸侯是\n故先王有所取有所與有所詘有所信\n然後能用天下之權夫兵幸於權權幸於地\n故諸侯之得地利者權從之失地利者權去\n之夫爭天下者必先爭人明大數者得人審小計者失\n人得天下之衆者王得其半者霸是故聖王卑禮以下天\n也夫明王之所輕者馬與玉其所重者政與軍若失主不然\n輕與人政而重予人馬輕予人軍而重予人玉重宫門之營\n而輕四竟之守所以削也夫權者神聖之所資也獨明者天\n下之利器也獨斷者微密之營壘也此三者\n聖人之所則也聖人畏微而愚人畏明\n聖人之憎惡也内愚人之憎惡也外\n聖人將動必知愚人至危易辭\n聖人能輔時不能違時\n知者善謀不如當時精時者日少而功多夫\n謀無主則困事無備則廢是以聖王務具其備而慎守其時\n以備待時以時興事時至而舉兵絶堅而攻國\n破大而制地大本而小摽埊近而攻逺\n以大牽小以彊使弱以衆致寡徳利百姓威振\n天下令行諸侯而不拂近無不服逺無不聽夫明王爲天下\n正理也案彊助弱圉暴止貪存亡定危繼\n絶世此天下之所載也諸侯之所與也百姓\n之所利也是故天下王之知蓋天下繼最一世\n材振四海王之佐也千乗之國可得其守諸侯可得而\n臣天下可得而有也萬乗之國失其守國非其國也天下皆\n理已獨亂國非其國也諸侯皆令已獨孤國非其國\n也鄰國皆險已獨易國非其國也此三者亡\n國之徴也夫國大而政小者國從其政國小而政\n大者國益大大而不爲者復小彊而不理\n者復弱衆而不理者復寡貴而無\n禮者復賤重而凌節者復輕富而\n驕肆者復貧故觀國者觀君觀軍者觀\n將觀備者觀野其君如明而非明也\n其將如賢而非賢也其人如耕者而非耕也\n三守既失國非其國也地大而不為命曰土滿\n人衆而不理命曰人滿兵威而不止命曰武\n滿三滿而不止國非其國也地大而不\n耕非其地也卿貴而不臣非其卿也人\n衆而不親非其人也夫無土而欲富者憂\n無徳而欲王者危施薄而求厚者孤\n夫上夾而下苴國小而都大者弑\n主尊臣卑上威下敬令行人服理之至也使天下兩天子天\n下不可理也一國而兩君一國不可理也一家而兩父一家不可\n理也夫令不高不行不搏不聽堯\n舜之人非生而理也桀紂之人非生而亂也故理亂\n在上也夫霸王之所始也以人為本本理則國固本亂則國危\n故上明則下敬政平則人安士敎和則兵勝敵使能則百事理\n親仁則上不危任賢則諸侯服霸王之形徳義勝之\n智謀勝之兵戰勝之地形勝之動作勝之故王之夫\n善用國者因其大國之重以其勢小之因彊國之權以其勢\n弱之因重國之形以其勢輕之\n弱國衆合彊以攻弱以圖霸\n彊國少合小以攻大以圖王彊國\n衆而言王勢者愚人之智也彊國少而施霸道者敗\n事之謀也夫神聖視天下之形知動靜之時視先後\n之稱知禍福之門彊國衆先舉者危後舉者利\n彊國少先舉者王後舉者亡戰國衆後舉可以霸戰國少\n先舉可以王夫王者之心方而不最列不讓賢\n賢不齒弟擇衆是貪大物也\n是以王之形大也夫先王之爭天下\n也以方心其立之也以整齊其理之也以\n平易立政出令用人道施爵禄用地道\n舉大事用天道是故先王之伐也伐逆不\n伐順伐險不伐易伐過不伐及四封之内以正使之\n諸侯之會以權致之近而不服者以地患之\n逺而不聽者以刑危之一而伐之武也服\n而舍之文也文武具滿徳也夫輕重彊\n弱之形諸侯合則彊孤則弱驥之材而百馬伐之驥必罷矣\n彊最一伐而天下共之國必弱矣彊國得之也以收小其失之\n也以恃彊小國得之也以制節其失之也以離彊\n夫國小大有謀彊弱有形服近而彊逺王\n國之形也合小以攻大敵國之形也以負海攻負海\n中國之形也折節事彊以避罪小國之形也自古\n以至今未嘗有能先作難違時易形以立功名者無有\n常先作難違時易形無不敗者也夫欲臣伐君\n正四海者不可以兵獨攻而取也必先定謀慮便地\n形利權稱親與國視時而動王者之術也夫先王之伐也舉\n之必義用之必暴相形而知可量力而知\n攻攻得而知時是故先王之伐也必先戰而后攻先攻而后取地\n故善攻者料衆以攻衆料食以攻食料備以\n攻備以衆攻衆衆存不攻以食攻食食存不攻\n以備攻備備存不攻釋實而攻虚釋堅而攻膬釋難\n而攻易夫摶國不在敦古理世不在善攻霸\n王不在成曲夫舉失而國危刑過而權倒\n謀易而禍反計得而彊信功得而名從權重而\n令行固其數也夫爭彊之國必先爭謀爭刑爭權\n令人主一喜一怒者謀也令國一輕一重者刑也\n令兵一進一退者權也故精於謀則人主\n之願可得而令可行也精於刑則大國之地可奪彊國之兵\n可圉也精於權則天下之兵可齊諸侯之君可朝也夫神聖\n視天下之刑知世之所謀知兵之所攻知地之所歸知令之\n所加矣夫兵攻所憎而利之此鄰國之所不親也\n權動所惡而實寡歸者彊\n擅破一國彊在後世者王\n擅破一國彊在鄰國者亡\n問第二十四内言七\n凡立朝廷問有本紀爵授有徳則大臣興義祿予\n有功則士輕死節上帥士以人之所戴則上下和\n授事以能則人上功審刑當罪則人不易訟\n無亂社稷宗廟則人有所宗\n毋遺老忘親則大臣不怨舉知人急則衆\n不亂行此道也國有常經人知終始此\n霸王之術也然後問事事先大功\n政自小始問死事之孤其未有田宅者有乎\n問少仕而未勝甲兵者幾何人問死事\n之寡其餼廪何如問國之有功大者何官\n之吏也問州之大夫也何里之士也\n今吏亦何以明之矣問刑論有常以行不可改\n也今其事之久留也何若問五\n官有度制官都其有常斷今事之稽也何待\n問獨夫寡婦孤寡疾病者幾何人\n也問國之棄人何族之子弟也\n問鄉之良家其所牧養者幾何人矣\n問邑之貧人債而食者幾何家\n問理園圃而食者幾何家人之開田而耕者幾\n何家士之身耕者幾何家問鄉之貧人何族之别也\n問宗子之牧昆弟者以貧從昆弟者幾何家\n餘子仕而有田邑今入者幾何人子弟\n以孝聞於鄉里者幾何人餘子父母存不養而出離者幾何\n人士之有田而不使者幾何人吏惡何事\n士之有田而不耕者幾何人身何事君臣有\n位而未有田者幾何人外人之來從而未有田宅者幾何家\n國子弟之游于外者幾何人貧士之受責於大夫者幾何人\n官賤行書身士以家臣自代者幾何人\n官承吏之無田餼而徒理事者幾何人\n羣臣有位事官大夫者幾何人外人\n來游在大夫之家者幾何人鄉子弟力田為人率者幾\n何人國子弟之無上事衣食不節率子弟不田弋獵\n者幾何人男女不整齊亂鄉子弟者有乎\n問人之貸粟米有别劵者幾何家問國之伏\n利其可應人之急者幾何所也人之\n所害於鄉里者何物也問士之有田宅身在陳列者\n幾何人餘子之勝甲兵有行伍者幾何人問男女有巧伎能\n利備用者幾何人處女操工事者幾何人冗\n國所開口而食者幾何人問一民有幾年之食也\n問兵車之計幾何乗也牽家馬軛家車者幾何乗\n處士修行足以教人可使帥衆莅百姓者幾何人\n士之急難可使者幾何人工之巧出足以利軍伍處可\n以修城郭補守備者幾何人城粟軍粮\n其可以行幾何年也吏之急難可使\n者幾何人大夫䟽器甲兵兵車旌旗鼓鐃帷幕帥車\n之載幾何乗䟽藏器弓弩之張衣夾\n鋏鈎弦之造戈㦸之緊其厲何若\n其冝修而不修者故何視而造修之官\n出器處器之具冝起而未起者何待\n鄉師車輜造脩之具其繕何若工尹伐\n材用毋於三時羣材乃植而造器定冬皃良備用必足\n人有餘兵詭陳之行以慎國常\n時簡稽帥馬牛之肥膌其老而死\n者皆舉之其就山藪\n林澤食薦者幾何出入死生之會幾何若夫城\n郭之厚薄溝壑之淺深門閭之尊卑冝脩而不脩者上必\n幾之守備之伍器物不失其具滛雨而各有處藏\n問兵官之吏國之豪士其急難足以先後者\n幾何人夫兵事者危物也\n不時而勝不義而得未為福也失謀而敗國之\n危也愼謀乃保國問所以敎選人者何事\n問執官都者其位事幾何年矣所\n辟草萊有益於家邑者幾何矣所封表以益人之生利者何\n物也所築城郭脩牆閉絶通道阨闕\n深防溝以益人之地守者何所也\n所捕盜賊除人害者幾何矣制地君曰\n理國之道地徳為首君臣之禮\n父子之親覆育萬人官府\n之藏彊兵保國城郭之險外應四極具\n取之地而市者天地之財具也\n而萬人之所和而利也正是道也\n民荒無苛人盡地之職一保其國各主\n異位毋使讒人亂普而徳營九軍之親\n關者諸侯之陬隧也而外財之門戶也\n萬人之道行也明道以重告之征\n於關者勿征於市征於市者勿征於關虚車勿\n索徒負勿入以來逺人十六\n道同身外事謹則聽其名\n視其名視其色是其事稽其德\n以觀其外則無敦於權人以困貌德\n國則不惑行之職也\n問於邊吏曰小利害信小怒傷義邊信傷德\n厚和構四國以順貌德后\n鄉四極令守法之官日行度必\n明失經常\n謀失第二十五\n管子卷第九\n􁃚\n"}
{"id": "KR3c0001_010", "series": "KR3c0001", "text": "管子卷第十　唐司空房　玄齡　注\n　　戒第二十六　地圖第二十七　叅患第二十八\n　　制分第二十九　君臣上第三十\n戒第二十六内言九\n桓公將東游問於管仲曰我游猶軸轉斛\n南至琅邪司馬曰亦先王之游已何謂也\n管仲對曰先王之游也春出原農事之不本者謂之\n游秋出補人之不足者謂之夕夫\n師行而糧食其民者謂之亡從樂而不反者\n謂之荒先王有游夕之業於人無荒亡之行於身桓公退再\n拜命曰寳法也管仲復於桓公曰無翼而飛者聲也\n無根而固者情也無方\n而富者生也公亦固情謹\n聲以嚴尊生此謂道之榮桓\n公退再拜請若此言管仲復於桓公曰任之重者莫如\n身塗之畏者莫如口期而逺者莫\n如年以重任行畏塗至逺期唯君子乃能\n矣桓公退再拜之曰夫子數以此言者敎寡人管仲對曰滋\n味動静生之養也好惡喜怒哀樂生之變也聦明當物生之\n徳也是故聖人齊滋味而時動静御正六\n氣之變禁止聲色之淫邪行亡乎體\n違言不存口静然定生聖也仁從中出義\n從外作仁故不以天下為利義故不以天下\n為名仁故不代王義故七十而\n致政是故聖人上徳而下功尊道而賤物\n道徳當身故不以物惑是故身在草茅之\n中而無懾意南面聽天下而無驕色如此\n而后可以為天下王所以謂徳者不動而疾不相\n告而知不為而成不召而至是徳也\n故天不動四時云下而萬物化\n君不動政令陳下而萬功成心\n不動使四枝耳目而萬物情寡\n交多親謂之知人寡事成功謂之知用\n聞一言以貫萬物謂之知道多言而不當\n不如其寡也博學而不自反必有邪\n孝弟者仁之祖也忠信者交之慶\n也内不考孝弟外不正忠信澤其四經\n而誦學者是亡其身者也\n桓公明日弋在廩管仲隰朋朝公望二\n子㢮弓脫釬而迎之曰今夫鴻鵠春北而秋南而不失\n其時夫唯有羽翼以通其意於天下乎今孤之不得意於天\n下非皆二子之憂也桓公再言二子不對桓公曰\n孤既言矣二子何不對乎管仲對曰今夫人患勞而上使不\n時人患飢而上重斂焉人患死而上急刑焉如此而又近有色\n而逺有徳雖鴻鵠之有翼濟大水之有舟楫也其\n將若君何桓公蹵然逡遁管\n仲曰昔先王之理人也蓋人有患勞而上使之以時則人不患\n勞也人患飢而上薄斂焉則人不患飢矣人患死而上寛刑\n焉則人不患死矣如此而近有德而逺有色則四封之内視\n君其猶父母邪四方之外歸君其猶流水乎公輟射援綏而\n乗自御管仲爲左隰朋叅乗朔月三日進二子於里官\n再拜頓首曰孤之聞二子之言也耳\n加聦而視加明於孤不敢獨聽之薦之先祖管仲\n隰朋再拜頓首曰如君之王也此非臣之言也君之敎\n也於是管仲與桓公盟誓為令曰老弱勿\n刑叅宥而后弊關幾\n而不正市正而不布山林梁澤以時禁發而\n不正也草封澤鹽者之歸之也譬若市人\n三年敎人四年選賢以\n爲長五年始興車踐乗遂南伐楚門傅施城\n北伐山戎出冬䓗與戎叔布之天下果\n三匡天子而九合諸侯桓公外舎而不鼎饋\n中婦諸子謂宫人盍不出從乎君將有行\n宫人皆出從公怒曰孰謂我有行者宫人曰賤妾聞\n之中婦諸子公召中婦諸子曰女焉聞吾有行也對曰妾人\n聞之君外舍而不鼎饋非有内憂必有外患今君外舍而不\n鼎饋君非有内憂也妾是以知君之將有行也公曰善此非\n吾所與女及也而言乃至焉吾是\n以語女吾欲致諸侯而不至為之奈何中\n婦諸子曰自妾之身之不為人持接也\n未嘗得人之布織也意者更容不審邪\n明日管仲朝公告\n人不知也大仁也哉其朋乎\n公又問曰不幸而失\n仲父也二三大夫者其猶能以國寧乎管仲對曰君請矍\n巳乎鮑叔牙之為人也好直賔咠無之爲人也\n好善寗戚之為人也能事孫在之為人也善言公曰此四子\n者其孰能一人之上也寡人并而臣之則其不以國寧何也\n對曰鮑叔之為人好直而不能以國\n詘賔胥無之爲人也好善而不能以國詘寗戚之\n為人能事而不能以足息孫在之為人\n善言而不能以信黙臣聞之\n消息盈虚與百姓詘信然后能以國寧勿已者朋其可乎朋\n之爲人也動必量力舉必量技言終喟然而歎曰天之生朋\n以為夷吾舌也其身死舌焉得生哉\n管仲曰夫江黃之國近於楚為臣死乎\n君必歸之楚而寄之君不歸楚\n必私之私之而不救也則不可救之則亂自此始矣\n桓公曰諾管仲又言曰東郭有\n狗嘊嘊旦暮欲齧我猳而不使也今夫易牙子之不能愛將\n安能愛君君必去之公曰諾\n管子又言曰北郭有狗嘊嘊旦暮欲齧我猳\n而不使也今夫竪刁其身之不愛焉能愛君君必去之公曰\n諾管子又言曰西郭有狗嘊嘊旦暮欲齧我猳而不使也今\n夫衛公子開方去其千乗之太子而臣事君是所願也得於\n君者是將欲過其千乗也\n君必去之桓公曰諾管子遂卒卒十月隰朋亦卒桓公去\n易牙豎刁衞公子開方五味不至於是乎復反易牙官中亂\n復反豎刁利言卑辭不在側復反衞公子開方桓公内不量\n力外不量交而力伐四鄰公薨六子皆求立易牙與衞公子\n内與豎刁因共殺羣吏而立公子無虧故公死七日不斂九\n月不葬孝公犇宋宋襄公率諸侯以伐齊戰于甗大敗齊\n師殺公子無虧立孝公而還襄公立十三年桓公立四十二年\n地圖第二十七　短語一\n凡兵主者必先審知地圖轘轅之險濫\n車之水名山通谷經川陵陸丘阜之所在苴草\n林木蒲葦之所茂道里之逺近城郭之大小\n名邑廢邑困殖之地必盡知之\n地形之出入相錯者盡藏之然后可以行軍襲邑舉\n錯知先後不失地利此地圖之常也人之衆寡士之精麤器\n之功苦盡知之此乃知形者也知形不如知能知能不\n如知意故主兵必叅具者也主明相知將能之謂參具\n故將出令發士期有日數矣宿定所征伐之國\n使羣臣大吏父兄便辟左右不能議成敗人主之任也\n論功勞行賞罰不敢蔽賢有私行用貨\n財供給軍之求索使百吏肅敬不敢\n解怠行邪以待君之令相室之任也繕器械選練士爲敎服\n連什伍徧知天下審御機數此兵主\n之事也\n㕘患第二十八短語二\n凡人主者猛毅則伐懦弱則殺猛毅者何也輕誅殺人之謂\n猛毅懦弱者何也重誅殺人之謂懦弱此皆有失彼此凡輕\n誅者殺不辜而重誅者失有罪故上殺不辜則道正者不安\n上失有罪則行邪者不變道正者不安則才能之人去亡行\n邪者不變則羣臣朋黨才能之人去亡則冝有外難\n羣臣朋黨則冝有内亂故曰\n猛毅者伐懦弱者殺也君之所以卑尊國之所以安危者莫\n要於兵故誅暴國必以兵禁辟民必以刑然則兵者外以誅\n暴内以禁邪故兵者尊主安國之經也不可廢也若夫世主\n則不然外不以兵而欲誅暴則地必虧矣内不\n以刑而欲禁邪則國必亂矣故凡用兵之計三\n驚當一至三至當一軍三\n軍當一戰故一期之師十年之蓄積殫\n一戰之費累代之功盡今交刃接兵而后利之則\n戰之自勝者也攻城圍邑主人易子而\n食之析骸而爨之則攻之自拔者也\n是以聖人小征而大匡不失天時不空地利用\n日維夢其數不出於計\n故計必先定而兵出於竟計未定而兵出於竟則戰之自\n敗攻之自毁者也得衆而不得其心則與獨行者同實\n兵不完利與無操者同實甲不堅密與俴者同\n實弩不可以及逺與短兵同實射而不能中與無\n矢者同實中而不能入與無鏃者同實將徒人與俴者同實\n短兵待逺矢與坐而待死者同實\n故凡兵有大論必先論其器論其士論其將論\n其主故曰器濫惡不利者以其士予人也士不可用者以其將\n予人也將不知兵者以其主予人也主不積務於兵者以其\n國予人也故一器成往夫具而天下無戰心\n二器成驚夫具而天下無守城\n三器成游夫具而天下無聚衆\n所謂無戰心者知戰必不勝故曰無戰心所謂無守城\n者知城必拔故曰無守城所謂無聚衆者知衆必散故曰無\n聚衆\n制分第二十九　短語三\n凡兵之所以先爭聖人賢士不為愛尊爵\n道術知能不為愛官職巧伎勇力\n不為愛重祿聦耳明目不為愛金財故伯夷叔齊非於死之\n日而後有名也其前行多修矣武王非於甲子之\n朝而後勝也其前政多善矣故小征千里徧\n知之築堵之墙\n十人之聚日五閒之大征\n徧知天下日一閒之散金財用聦明\n也故善用兵者無溝壘而\n有耳目兵不呼儆不茍聚不妄行不强進呼儆\n則敵人戒茍聚則衆不用妄行則羣卒困强\n進則銳士挫故凡用兵者攻堅則軔乗　則\n神攻堅則　者堅乗　則\n堅者瑕故堅其堅者　其　者\n屠牛坦朝解九牛而刀可以莫鐵則刃游閒也\n故天道不行屈不足從人事荒亂以十\n破百器備不行以半擊倍\n故軍爭者不行於完城池有道者不\n行於無君故莫知其將至也至而\n不可圍莫知其將去也去而不可止敵\n人雖衆不能止待治者所道富也治而未必富也\n必知冨之事然後能富富者所道强也而富\n未必强也必知强之數然後能强强者所道勝\n也而强未必勝也必知勝之理然後能勝勝者所道制也而\n勝未必制也必知制之分然後能制是故治國有器富國有\n事强國有數勝國有理制天下有分\n君臣上第三十　短語四\n爲人君者修官上之道而不言其中\n爲人臣者比官中之事而不言其外君\n道不明則受令者疑權度不一則修義者惑民有疑惑貳豫\n之心而上不能匡則百姓之與閒\n猶掲表而令之止也\n是故能象其道於國家加之於百姓而足以飾官化下者明\n君也能上盡言於主下致力於民而足以修義從\n令者忠臣也上惠其道下敦其業上下相希若望\n叅表則邪者可知也吏嗇夫任事\n人嗇夫任敎敎在百姓論在不撓\n賞在信誠體之以君臣其誠也以守戰\n如此則人嗇夫之事究矣吏嗇夫盡\n有訾程事律論法辟衡權斗斛文劾不以\n私論而以事爲正如此則吏\n嗇夫之事究矣人嗇夫成敎吏嗇夫成律之後則雖有敦慤\n忠信者不得善也而戲豫怠傲者不得\n敗也如此則人君之事究矣是故爲\n人君者因其業乗其事而稽之以度\n有善者賞之以列爵之尊田地之厚而民不慕也\n有過者罰之以廢亡之辱僇死之刑而民不疾也\n殺生不違而民莫遺其親者\n此唯上有明法而下有常事也天有常象\n地有常形人有常禮一設而不更此謂\n三常兼而一之人君之道也分而職之人\n臣之事也君失其道無以有其國臣失其事無以有其位然\n則上之畜下不妄而下之事上不虚矣上之畜下不妄所出\n法則制度者明也下之事上不虚則循義從令者審也上明\n下審上下同徳代相序也君不失其威下不曠\n其産而莫相徳也是以上之人務徳而下\n之人守節義禮成形於上而善下通於民則百姓上歸親\n於主而下盡力於農矣故曰君明相信五官肅士廉農愚商\n工愿則上下體而外内别也民性因而三族制也\n夫為人君者廕徳於人者也\n為人臣者仰生於上者也為人上者量功而食之\n以足為人臣者受任而處之以敎布\n政有均民足於産則國家豐矣以勞授祿則民不幸生\n刑罰不頗則下無怨心名正分明則民不惑\n於道道也者上之所以導民也是故道徳出於\n君制令傅於相事業程於官百姓之力\n也胥令而動者也是故君人也者無貴如其言\n人臣也者無愛如其力言下\n力上而臣主之道畢矣是故主畫之相守之\n相畫之官守之官畫之民役之則\n又有符節印璽典法筴籍以相揆也\n此明公道而滅姦偽之術也論材量能謀\n徳而舉之上之道也專意一心守職而不勞\n下之事也為人君者下及官中之事則有司不任\n爲人臣者上共專於上則人主失威\n是故有道之君正其徳以莅民而不言智能聦明智能聦\n明者下之職也所以用智能聦明者上之道也上之\n人明其道下之人守其職上下之分不同任而復合為一體\n是故知善人　君也身善人役也\n君身善則不公矣人君不公常惠於\n賞而不忍於刑是國無法也治國無法則民\n朋黨而下比飾巧以成其私法制有常則民不散而上合竭\n情以納其忠是以不言智能而順事治國患解大臣之任也\n不言於聦明而善人舉姦偽誅視聽者衆也是以為人君\n者坐萬物之原而官諸生之職者也選\n賢論材而待之以法舉而得其人坐而收其福不可勝收也\n官不勝任犇走而奉其敗事不可勝救也\n而國未嘗乏於勝任之士上之明適不足以知之是以明\n君審知勝任之臣者也故曰主道得賢材遂百姓治治亂\n在主而已矣故曰主身者正徳之本也官治者耳目之制也\n身立而民化徳正而官治治官化\n民其要在上是故君子不求於民是以上及下之事謂\n之矯下及上之事謂之勝爲\n上而矯悖也為下而勝逆也國家有悖逆反迕之行有土\n主民者失其紀也是故别交正分之謂理順理而不\n失之謂道道徳定而民有軌矣有道之君者善明設法而不\n以私防者也而無道之君既已設法則舍法而行私者也為\n人上者釋法而行私則爲人臣者援私以為公公道不違則\n是私道不違者也行公道而託其私\n焉寖久而不知姦心得無積乎姦心\n之積也其大者有侵偪殺上之禍其小者有比周内爭之亂\n此其所以然者由主徳不立而國無常法也主徳不立則婦\n人能食其意國無常法則大臣敢侵\n其勢大臣假於女之能以規主情婦人嬖\n寵假於男之知以援外權於是乎\n外夫人而危太子兵亂内作以召外冦此\n危君之徴也是故有道之君上有五官以牧其民則衆不敢\n踰軌而行矣下有五橫以揆其官則有司不敢離法而使矣\n朝有定度衡儀以尊主位衣服緷\n絻盡有法度則君體法而立矣君據法而出令\n君臣之義而官論其徳能而待之大夫比官\n中之事不言其外而相為常具以給之相緫要者\n官謀士量實義美匡請所疑\n而君發其明府之法瑞以稽之\n立三階之上南面而受要\n是以上有餘日而官勝其任\n時令不淫而百姓肅給唯此上有法制下有分職也\n道者誠人之姓也非在人也而聖王明君\n善知而道之者也是故治民有常道而生財\n有常法道也者萬物之要也爲人君者執要而待之則下雖\n有姦偽之心不敢殺也夫道者虚設其人在\n則通其人亡則塞者也非兹是無以理人非兹是無以生財\n民治財育其福歸於上是以知明君之重道法而輕其\n國也故君一國者其道君之也\n王天下者其道王之也大王天下小君一國其道臨之\n也是以其所欲者能得諸民其所惡者\n能除諸民所欲者能得諸民故賢材遂所惡者\n能除諸民故姦僞省如冶之於金陶之於埴制在工也\n是故將與之惠厚不能供將殺之嚴威\n不能振嚴威不能振惠厚不能供聲\n實有閒也有善者不留其賞故民不私\n其利有過者不宿其罰故民不疾其威\n威罰之制無踰於民則人歸親於上\n矣如天雨然澤下尺生上尺\n是以官人不官事人不事獨立而無稽者人主之位也\n先王之在天下也民比之神\n明之徳先王善牧之於民者也夫民别而聽之則愚\n合而聽之則聖雖有湯武\n之徳復合於市人之言是以明君順人心安情性而發於衆\n心之所聚是以令出而不稽刑設而不用\n先王善與民為一體與民為一體則是以國守\n國以民守民也然則民不便為非矣雖有\n明君百步之外聽而不聞閒之堵牆窺而不見也\n而名爲明君者君善用其臣臣善納其忠也\n信以繼信善以傳善是以四海\n之内可得而治是以明君之舉其下也盡知其短長知其所\n不能益若任之以事賢人之臣其主也盡\n知短長與身力之所不至若量能而授官\n上以此畜下下以此事上上\n下交期於正則百姓男女皆與治焉\n\n管子卷第十\n俴\n"}
{"id": "KR3c0001_011", "series": "KR3c0001", "text": "管子卷第十一　唐司空房　玄齡　注\n　　君臣下第三十一　小稱第三十二\n　　四稱第三十三　正言第三十四\n君臣下第三十一　短語五\n古者未有君臣上下之别未有夫婦妃匹之合獸處羣居以\n力相征於是智者詐愚強者凌弱老幼孤獨\n不得其所故智者假衆力以禁强虐而暴人止為民興\n利除害正民之德而民師之是故道術德行出於\n賢人其從義理兆形於民心則民反道矣\n名物處違是非之分則賞罰行矣\n上下設民生體\n而國都立矣是故國之所以為國者民體\n以為國君之所以為君者賞罰以為君致賞\n則匱致罰則虐財匱而令虐所以失其民也是\n故明君審居處之教而民可使居治戰勝守固者也\n夫賞重則上不給也罰虐則下不信也\n是故明君飾食飲弔傷之禮而物厲\n之者也是故厲之以八政旌之以衣服富\n之以國裹貴之以王禁則民親君可用\n也民用則天下可致也天下道其道則至不道其道\n則不至也夫水波而上盡其搖而復下其勢固然者也\n故德之以懷也威之以畏也則天下\n歸之矣有道之國發號出令而夫婦盡歸親於上矣布法出\n憲而賢人列士盡功能於上矣千里之内束布之罰\n一畝之賦盡可知也治斧鉞者不敢讓\n刑治軒冕者不敢讓賞墳然若一父之\n子若一家之實義禮明也夫下\n不戴其上臣不戴其君則賢人不來賢人不來則百\n姓不用百姓不用則天下不至\n故曰德侵則君危論侵則有功者危令\n侵則官危刑侵則百姓危而明君者審\n禁淫侵者也上無淫侵之論則下無兾幸之心矣為人君者倍\n道弃法而好行私謂之亂為人臣者變故易常而巧官以諂\n上謂之騰亂至則虐騰至則北四者有一至敗\n敵人謀之則故施舍優猶以濟亂則百姓恱\n選賢遂材而禮孝弟則姦偽止要淫\n明設而守固昔者聖王本厚民生審知禍福之所\n生是故愼小事微違非索辯以根之然則\n躁作姦邪偽詐之人不敢試也此禮正民之道也\n古者有二言牆有耳伏冦在側牆有耳者微謀外泄之\n謂也伏冦在側者沈疑得民之道也微謀之泄也狡婦襲主\n之請而資游慝也沈疑之者得\n民者也前貴而後賤者為之驅也\n明君在上便僻不能食其意刑罰\n亟近也大臣不能侵其勢比黨者誅明\n也為人君者能逺讒諂廢比黨淫悖行食之徒\n無爵列於朝者此止詐拘姦厚國存身之道也為人上\n者制羣臣百姓通中央之人和是以中央\n之人臣主之叅制令之布於民也必由中央\n之人中央之人以緩爲急急可以取威以\n急爲緩緩可以惠民威惠遷於下則爲人\n上者危矣賢不肖之知於上必由中央之人財力之貢於上必\n由中央之人能易賢不肖而可威黨\n於下有能以民之財力上陷其主而可以爲勞於下\n兼上下以環其私爵制而不\n可加則爲人上者危矣先其君以善者侵其賞\n而奪之實者也先其君以惡者侵其刑而\n奪之威者也訛言於外者脅其君者也\n鬱令而不出者幽其君者也四者一作而上下不\n知也則國之危可坐而待也神聖者王仁智者君武勇者長\n此天之道人之情也天道人情通者質寵者從此數之因也\n是故始於患者\n不與其事親其事者不規其道是\n以為人上者患而不勞也百姓勞而不患也君臣上下之分\n素則禮制立矣是故以人役上\n以力役明以刑役心此物之理也心\n道進退而刑道滔赶進退者\n主制滔赶者主勞主勞者方主制者圓\n圓者運運者通通則和方者\n執執者固固則信君以利和\n臣以節信則上下無邪矣故曰君人者制仁臣人者守信\n此言上下之禮也君之在國都也若心之在身體也道德定\n於上則百姓化於下矣戒心形於内則容貎動於\n外矣正也者所以明其德知得諸己知得諸民從其\n理也知失諸民退而脩諸己反其本也\n所求於己者多故德行立所求\n於人者少故民輕給之故君人者上注臣人\n者下注上注者紀天時務民力下注者發\n地利足財用也故能飾大義審時節上以\n禮神明下以義輔佐者明君之道能據法而不阿上\n以匡主之過下以振民之病者忠臣之所行也明君在上忠臣\n佐之則齊民以政刑牽於衣食之利\n故愿而易使愚而易塞君子食於道小人食\n於力分民威無勢也無所立事無為也\n無所生若此則國平而姦省矣\n君子食於道則義審而禮明義審而禮明\n則倫等不踰雖有偏卒之大夫不敢有幸心則上無危矣\n齊民食於力作本作本者衆農以\n聽命是以明君立世民之制於上猶草木之制於時也\n故民赶則流之民流通則迂之決之則\n行塞之則止雖有明君能決之又能塞之決之則君子行於\n禮塞之則小人篤於農君子行於禮則上尊而民順小民\n篤於農則財厚而備足上尊而民順財厚而備足四者備體\n頃時而王不難矣四肢六道身之體也\n四正五官國之體也四肢不通六道不達\n曰失四正不正五官不官曰亂是故國君聘妻於異姓設\n為姪娣命婦宫女盡有法制所以治其内也明男女之别昭\n嫌疑之節所以防其姦也是以中外不通讒慝不生婦言不\n及官中之事而諸臣子弟無宫中之交此先王所以明德圉\n姦昭公威私也明妾寵設不以逐子傷義\n禮私愛驩勢不竝倫\n爵位雖尊禮無不行選為都佼冒之以衣\n服旌之以章旗所以重其威也\n然則兄弟無閒郄讒人不敢作矣\n故其立相也陳功而加之以德論勞而昭之以法叅伍相\n德而周舉之尊勢而明信之\n是以下之人無諫死之誋\n而聚立者無鬱怨之心如此則國平而\n亂曰黨偏大臣亂曰稱述中民\n亂曰讋諄小民亂曰財匱財匱生薄\n讋諄生慢稱述黨偏妬紛生變\n故正名稽疑刑殺亟近則内定矣\n順大臣以功順中民以行順小民\n以務則國豐矣審天時物地生以輯\n民力禁淫務勸農功以職其無事則小民治\n矣上稽之以數下十伍以徵近\n其罪伏以固其意鄉樹之師以遂其\n學官之以其能及年而舉則士反行矣\n稱德度功勸其所能若稽之以衆\n風若任以社稷之任\n若此則士反於情矣\n小稱第三十二短語六\n管子曰身不善之患毋患人莫己知丹青在\n山民知而取之美珠在淵民知而取之\n是以我有過為而民毋過命\n民之觀也察矣不可遁逃以為不善故我有\n善則立譽我我有過則立毁我當民之毁譽也則莫歸問\n於家矣故先王畏民\n操名從人無不强也操名去人無不\n弱也雖有天子諸侯民皆操名而去之則\n捐其地而走矣故先王畏民\n在於身者孰為利氣與目為利\n聖人得利而託焉故民重而名遂\n我亦託焉聖人託可好我託可惡我託可惡以來\n美名又可得乎愛且不能為我\n能也毛嬙西施天下之美人也盛怨氣\n於面不能以為可好我且惡\n面而盛怨氣焉怨氣見於面惡言出於口去惡充\n以求美名又可得乎甚矣百姓之惡\n人之有餘忌也是以長者斷之短者續之滿者洫之\n虛者實之管子曰善罪身\n者民不得罪也不能罪身者民罪之故\n稱身之過者强也治身之節者惠也\n不以不善歸人者仁也故明王有過則反之\n於身有善則歸之於民有過則反之身則身懼\n有善而歸之民則民喜往喜民來懼身\n此明王之所以治民也今夫桀紂不然有善則反之於身有\n過則歸之於民歸之於民則民怒反之於身則身\n驕往怒民來驕身此其所以失身也故明王懼聲以感耳\n懼氣以感目以此二者有天\n下矣可毋慎乎匠人有以感斤欘故繩可得料也羿有以感\n弓矢故彀可得中也造父有以感轡筴故遬獸可及逺道\n可致天下者無常亂無常治不善人\n在則亂善人在則治在於旣善所以感之也\n管子曰修恭遜敬愛辭讓除怨無爭以相逆也\n則不失於人矣嘗試多怨爭利相為\n不遜則不得其身大哉恭遜敬愛之道吉事\n可以入察凶事可以居喪大以理天下而不益也\n小以治一人而不損也甞試往之\n中國諸夏蠻夷之國以及禽獸昆蟲皆待此而爲治亂\n澤之身則榮去之身則辱審\n行之身毋怠雖夷貉之民可化而使之愛\n審去之身雖兄弟父母可化而使之惡\n故之身者使之愛惡名者使之榮辱\n此其變名物也如天如地\n故先王曰道管仲有病桓公往問之曰仲父\n之病病矣若不可諱而不起此病也仲父亦將何以詔寡人管\n仲對曰微君之命臣也故臣且謁之雖然君猶不能\n行也公曰仲父命寡人東寡人東令寡人西寡人\n西仲父之命於寡人寡人敢不從乎管仲攝衣冠起對曰臣\n願君之逺易牙竪刁堂巫公子開方夫易牙以調和事公公\n曰惟烝嬰兒之未嘗於是烝其首子而獻之公人情非不愛\n其子也於子之不愛將何有於公公喜官而妬竪刁自刑而\n爲公治内人情非不愛其身也於身之不愛將何有於公公\n子開方事公十五年不歸視其親齊衛之閒不容數日之行\n臣聞之務爲不久蓋虛不長\n其生不長者其死必不終\n桓公曰善管仲死已葬公憎四子者廢之官\n逐堂巫而苛病起兵逐易牙而\n味不至逐竪刁而宫中亂逐公子開方而朝不治桓公曰嗟\n聖人固有悖乎乃復四子者處朞年四子作難\n圍公一室不得出有一婦人遂從竇入得至公所\n公曰吾飢而欲食渴而欲飲不可得其故何也婦人對曰易\n牙竪刁堂巫公子開方四人分齊國塗十日不通矣\n公子開方以書社七百下衛矣\n食將不得矣公曰嗟兹乎聖人\n之言長乎哉死者無知則已若有知吾何面目以見\n仲父於地下乃援素幭以裹首而絶死十一日蟲出於\n户乃知桓公之死也葬以楊門之扇桓公之所以身\n死十一日蟲出戸而不收者以不終用賢也桓公管仲鮑叔牙\n寗戚四人飲飲酣桓公謂鮑叔牙曰闔不起為寡人壽乎\n鮑叔牙奉杯而起曰使公毋忘出如莒時也使管子毋\n忘束縛在魯也使寗戚毋忘飯牛車下也桓公辟席再拜曰\n寡人與二大夫能無忘夫子之言則國之社稷必不危矣\n四稱第三十三短語七\n桓公問於管子曰寡人幼弱惛愚不通諸侯四鄰之義仲父\n不當盡語我昔者有道之君乎吾亦鑒焉管子對曰夷吾之\n所能與所不能盡在君所矣君胡有辱令\n桓公又問曰仲父寡人幼弱惛愚不通四鄰諸\n侯之義仲父不當盡告我昔者有道之君乎吾亦鑒焉管子\n對曰夷吾聞之於徐伯曰昔者有道之君敬其山川宗廟社稷\n及至先故之大臣收聚以忠而大富之\n固其武臣宣用其力聖人在前貞廉在側競稱於義上下\n皆飾形正明察四時不貸民亦不憂五穀蕃殖外内均和諸\n侯臣伏國家安寧不用兵革受其幣帛以懷其德昭受其今\n以為法式此亦可謂昔者\n有道之君也桓公曰善哉桓公曰仲父旣已語我昔者有道\n之君矣不當盡語我昔者無道之君乎吾亦鑒焉管子對曰\n今若君之美好而宣通也旣官職美道又何以聞惡為\n桓公曰是何言邪以繬緣\n繬吾何以知其美也以素緣素吾何以知其善也仲父已語\n我其善而不語我其惡吾豈知善之為善也管子對曰夷吾\n聞之於徐伯曰昔者無道之君大其宫室髙其臺榭良臣不\n使讒賊是舍有家不治借人為圖\n政令不善墨墨若夜辟若野獸無所朝處\n不脩天道不鑒四方有家不治辟若生狂\n衆所怨詛希不滅亡進其諛優繁其鍾鼔流於博\n塞戲其工瞽誅其良臣敖其婦女獠獵畢弋暴遇\n諸父馳騁無度戲樂笑語式政旣輮刑罰則烈\n内削其民以爲攻伐辟猶漏釜豈能無\n竭此亦可謂昔者無道之君矣桓公曰善哉桓\n公曰仲父旣已語我昔者有道之君與昔者無道之君矣仲\n父不當盡語我昔者有道之臣乎吾以鑒焉管子對曰夷吾\n聞之徐伯曰昔者有道之臣委質為臣不賔事左右君\n知則仕不知則已若有事必圖國家徧其發揮\n循其祖德辯其順逆推育賢人讒慝不作事君有\n義使下有禮貴賤相親若兄若弟忠於國家上下得體居處\n則思義語言則謀謨動作則事居國則富處軍則克臨難據\n事雖死不悔近君為拂逺君為輔義以與交廉以與處臨官\n則治酒食則慈不謗其君不諱其辭君若有過進諫不疑君\n若有憂則臣服之此亦可謂昔者有道之臣矣桓公曰善\n哉桓公曰仲父旣以語我昔者有道之臣矣不當盡語我昔\n者無道之臣乎吾亦鑒焉管子對曰夷吾聞之於徐伯曰昔\n者無道之臣委質為臣賔事左右執説以進不蘄亡已\n遂進不退假寵鬻貴尊\n其貨賄卑其爵位進曰輔之退曰不可\n以敗其君皆曰非我\n不仁羣處以攻賢者見賢若貨\n見賤若過貪於貨賄競於酒食\n不與善人唯其所事倨敖不恭不友善士讒賊與\n鬭不彌人爭唯趣人詔湛\n湎於酒行義不從不脩先故變易國常擅創為令迷惑\n其君生奪之政保貴寵矜遷損善\n士捕援貨人入則乗等出則黨駢\n貨賄相入酒食相親俱亂其君君若\n有過各奉其身此亦謂昔者無道之臣桓公曰\n善哉\n正言第三十四　短語八\n管子卷第十一\n"}
{"id": "KR3c0001_012", "series": "KR3c0001", "text": "管子卷第十二　唐司空房　玄齡　注\n　　　侈靡三十五\n侈靡第三十五　短語九\n問曰古之時與今之時同乎曰同其人同乎不\n同乎曰不同可與政其誅\n俈堯之時混吾之美在下其道非獨出人也\n山不同而用掞澤不弊而養足\n耕以自養以其餘應良天子故平\n牛馬之牧不相及人民之俗不相知不\n出百里而來足故卿而不理靜也\n其獄一踦腓一踦屨而當死今周公斷\n滿稽斷首滿稽斷足滿稽而死民不服非人性也敝也\n\n地重人載毁敝而養不足事末作而民興之\n是以下名而上實也\n聖人者省諸本而游諸樂\n大昬也博夜也問曰興時化\n若何莫善於侈靡\n賤有實敬無用則人可刑也\n故賤粟米而如敬珠玉好禮樂而\n如賤事業本之始也\n珠者隂之陽也故勝火玉\n者隂之隂也故勝水其化如神\n故天子臧珠玉諸侯臧金石大夫畜狗馬百姓臧布帛\n不然則强者能守之智者能牧之賤所貴而貴所賤\n不然鰥寡獨老不與得焉均之始也\n政與教孰急管子\n曰夫政教相似而殊方若夫教者摽然若秋雲之逺動人心\n之悲藹然若夏\n之靜雲乃及人之體　然若謞之靜\n動人意以怨蕩蕩若流水\n使人思之人所生往教之始也身\n必備之辟之若秋雲之\n始見賢者不肖者化焉敬\n而待之愛而使之若樊神山祭之\n賢者少不肖者多使其賢不肖惡得不化\n今夫政則少則若夫成形之徵者也去\n則少可使人乎用貧與富何如而\n可曰甚富不可使甚貧不知恥水\n平而不流無源則遬竭雲平而雨不甚無委雲\n雲則遬已政平而無威則不行\n愛而無親則流親左有用無用則辟\n之若相為有兆怨\n上短下長無度而用則危本不稱\n而祀譚次祖犯詛渝盟傷言\n敬祖禰尊始也齊約之信論行也\n尊天地之理所以論威也薄\n德之君之府囊也必因成刑而\n論於人此政衍也可以王乎請問\n用之若何必辨於天地之道然后功名可以殖\n辯於地利而民可冨通於侈靡而士可戚\n君親自好事强以立斷仁以好任\n人君壽以政年百姓不夭厲六畜遮\n育五榖遮熟然後民力可得用鄰國之君俱\n不賢然后得王俱賢若何曰忽然易卿而\n移忽然易事而化變而足以成名承弊而\n民勸之慈種而民冨應言待感與物\n俱長故日月之明應風\n雨而種天之所覆地之所載斯民之良也\n不有而醜天地非天子之事也\n民變而不能變是梲之傅革\n有革而不能革不可服\n民死信諸侯死化請問諸侯之化\n弊也弊也者家也家也者以因人之所重\n而行之吾君長來獵君長虎豹之皮用功\n力之君上金玉幣好戰之君上甲兵甲兵之本必\n先於田宅今吾君戰則請行民之所重飲食者也\n侈樂者也民之所願也足其所欲贍其所願則能用之耳\n今使衣皮而冠角食野草飲野水孰能用之\n傷心者不可以致功\n故嘗至味而罷至樂而雕夘然后瀹之\n雕橑然后㸑之丹沙之穴不塞則商賈不處\n冨者靡之貧者為之此百姓之怠\n生百振而食非獨自為也\n為之畜化用其臣者予而奪之\n使而輟之徒以而冨之\n父繫而伏之予虚爵而驕之\n收其春秋之時而消之\n有雜禮我而居之時舉其强者以譽\n之强而可使服事辯以辨辭\n智以招請廉以摽人堅强以乗\n六廣其德以輕上位不能使之\n而流徙此謂國亡之郄故法而守常\n尊禮而變俗上信而賤文好縁\n而好駔此謂成國之法也\n為國者反民性然后可以與民戚\n民欲佚而教以勞民欲生而教以死勞教\n定而國冨死敎定而威行聖人者隂陽理\n故平外而險中故信其情者傷其神美其質\n者傷其文化之美者應其名變其美者應其\n時不能兆其端者菑及之故縁地\n之利承從天之指辱舉其死開\n國閇辱知其縁地之利者所以參天地之吉綱\n也承從天之指者動必明辱舉其死者與其失\n人同公事則道必行開其國門者玩\n之以善言奈其斝辱知神\n次者操犧牲與其珪璧以執其斝\n家小害以小勝大貟其中辰其外\n而復畏强長其虚\n而物正以視其中情公曰國門則塞\n百姓誰衍敖胡以備之擇天下\n之所宥擇鬼之所當擇人天之所戴\n而亟付其身此所以安之也强與\n短而立齊國之若何髙予之\n名而舉之重予之官而危之因責其能\n以隨之猶傶則踈之母使人圖之\n猶踈則數之母使人曲之此所\n以爲之也大有臣甚大將反爲害\n吾欲優患除害將小能察大為之奈何\n潭根之母伐\n固事之毋入深􁱾之毋涸\n不儀之毋助章明之毋滅\n生榮之毋失十言者不勝此\n一雖凶必吉故平以滿無事\n而揔以待有事而為之若何\n積者立餘食而侈美車馬而馳多酒醴而靡\n千嵗毋出食此謂本事\n縣人有主人此治用\n然而不治積之市一人積之下一人\n積之上此謂利無常百姓無寶以\n利為首一上一下唯利所處利然后\n能通通然后成國利靜而不化觀其所出從而移\n之視其不可使因以為民等\n擇其好名因使長民\n好而不已是以為國紀功未成者不可以獨\n名事未道者不可以言名成功然后可以獨名\n事道然後可以言名然後可以承致酢\n先其士者之為自犯後其民者之\n為自贍輕國位者國必敗\n踈貴戚者謀將泄毋仕異國之人是為經\n毋數變易是為敗成\n大臣得罪勿出封外是為漏情母數據大臣之家而飲酒\n是為使國大消三堯在臧於縣返於\n連比若是者必從是　亡乎\n辟之若尊譚未勝其本亡流而下\n不平令茍下不治\n高下者不足以相待此謂殺事\n立而壞何也兵逺而畏何也民已\n聚而散何也輟安而危何也功成而不信者\n殆兵强而無義者殘不謹於附近而欲來逺者兵不信\n略近臣合於其逺者立\n亡國之起毁國之族則兵逺而不畏\n國小而脩大仁而不利猶有爭名者累哉是也\n樂聚之力以兼人之强以待其\n害雖聚必散大王不恃衆而自\n恃百姓自聚供而後利之成而無害\n\n踈戚而好外企以仁而謀泄賤寡而好大此所以危\n衆而約實取而言\n讓行隂而言陽利人之有禍\n言人之無患吾欲獨有是若何\n是故之時陳財之道可以行今也利散而民察必\n放之身然後行\n公曰謂何長喪以　其時\n重送葬以起身財一親往\n一親來所以合親也此謂衆約\n而謹祭皆以能别以為食數示重本也\n故地廣千里者禄重而\n祭尊其君無餘地與他一者從而艾之\n君始者艾若一者從乎殺\n與于殺若一者\n從者艾艾若一者從于殺與于殺若一者從無封\n始王事者上王者上事霸者生\n功言重本是為十禺分免而不\n爭言先人而自後也\n官禮之司昭穆之離先後功器事之\n治尊鬼而守故戰事之任髙功\n而下死本事食功而省利勸臣\n上義而不能與小利五官者人爭其職然後\n君聞祭之時上賢者也故\n君臣掌君臣掌則上下均\n此以知上賢無益也其亡兹適\n上賢者亡\n而役賢者昌上義以禁暴尊祖以敬\n祖聚宗以朝殺示不輕為主也\n載祭明置高子聞之以告\n中寢諸子中寢諸子告寡人舍朝\n不鼎饋中寢諸子告宫中女子曰公將有\n行故不送公公言無行女安聞之曰聞之中寢諸子索\n中寢諸子而問之寡人無行女安聞之吾聞之先人諸侯舍於\n朝不鼎饋者非有外事必有内憂公曰吾不欲與汝及若\n女言至焉不得毋與女及若言吾欲致諸侯諸\n侯不至若何哉女子不辯於致諸侯自吾不\n為汙殺之事人布職不可得而衣\n故雖有聖人惡用之\n能摩故道新道定國家然后化時乎\n國貧而貪鄙冨苴美於\n朝市國國冨而鄙貧莫盡如\n市市也者勸也勸者\n所以起本善而末事起不侈本事不得\n立選賢舉能不可得惡得伐不服用\n百夫無長衍可臨也千乗有道不可修也\n夫紂在上惡得伐不得\n鈞則戰守則攻百蓋無築\n千聚無社謂之陋一舉而取天下有一事之時也\n萬諸侯鈞萬民無聽\n上位不能爲功更制其能王乎\n縁故脩法以政治道則約殺子吾君故取夷吾謂\n替公曰\n何若對曰以同其日乆臨可立而待鬼神不\n明囊橐之食無報明厚德也\n沉浮示輕財也\n先立象而定期則民從之故爲\n禱朝縷綿明輕財而重名\n公曰同臨所謂同者其以先後智渝者也\n鈞同財爭依則説十\n則從服萬則化成功而不能識\n而民期然后成形而更名則臨矣\n請問為邊若何對曰夫邊日變不\n可以常知觀也民未始變而是變\n是為自亂請問諸\n邊而參其亂任之以事因其謀\n方百里之地樹表相望者丈夫走禍婦人備食\n内外相備\n春秋一日敗曰千金稱本而動\n候人不可重也唯交於上能必於邊之辭\n行人可\n不有私不有私所以為内因也\n使能者有主矣而内事萬世之國必有萬\n世之實必因天地之道無使其内\n使其外使其小毋使其大棄其國寶\n使其大貴一與而聖稱其寶使其小可以為道\n能則專専則佚\n椽能踰則椽於踰\n能宫則不守而不散\n衆能伯不然將見對\n君子者勉於糺人者也\n非見糺者也故輕者輕重者重前後不慈\n凡輕者操\n實也以輕則可使重不可起輕\n重有齊重以為國輕以為死毋全祿貧\n國而用不足毋全賞好德惡亡使\n常請問先合於天下而無私怨\n犯强而無私害為之若\n何對曰國雖强令必忠以義國雖弱令必敬以哀\n强弱不犯則人欲聽矣先人而自後而無\n以為仁也加功於人而勿得所槖者逺\n矣所爭者外矣明無私交則無内怨\n與大則勝私交衆則怨殺夷吾也\n如以予人財者不如無奪時如以予人食者不如\n利不可法故民流神不可法故事之\n天地不可留故動化故從新\n是故得天者高而不崩\n得人者卑而不可勝是故\n聖人重之人君重之故至貞生至信至\n言往至絞生至自有道\n不務以文勝情不務以多勝少\n不動則望有廧旬身行\n法制度量王者典器也執故義道畏變也\n天地若夫神之動化變者也天地之極也\n能與化起而王用則不可以道山也\n仁者善用智者善用非其人則\n與神往矣衣食之於人也不可\n以一日違也親戚可以時大也是\n故聖人萬民艱處而立焉人死\n則易云生則難合也故一\n為賞再為常三為固然\n其小行之則俗也久之則禮\n義故無使下當上必行之\n然后移商人於國非用人也不擇鄉\n而處不擇君而使出則從利入則不守\n國之山林也則而利之\n市塵之所及二依其本\n故上侈而下靡而君臣相上下\n相親則君臣之財不私藏然則貪動枳而得\n食矣徙邑移市亦為數\n一問曰多賢可云封曰魚鼈之\n不食咡者不出其淵樹木之勝霜雪者不聽於天\n士能自治者不從聖人豈云哉\n夷吾之聞之也不欲强能不服智而\n不牧若旬虛期於月津若出於一明然則可以\n虚矣\n故阨其道而薄其所予則士云矣\n不擇人而予之謂之好人不擇人而取之謂之好\n利審此兩者以為處行則云矣\n不方之政不可以為國曲\n靜之言不可以為道節時於政與時往矣\n不動以為道齊以為行避世之道不可\n以進取陽者進謀幾者應感\n再殺則齊然後運\n可請也對曰夫運謀者天地\n之虛滿也合離也春秋冬\n夏之勝也然有知强弱之所尤然後\n應諸侯取交故知安危國之\n所存以時事天以天事神以神事鬼故國無\n罪而君壽而民不殺智運謀而雜櫜刃焉\n其滿為感其虛為亡滿虛之合有時而為實\n時而為動地陽時貸其冬厚則\n天之變氣應之以正且夫天地精氣有五不\n必為沮其亟而反其重陔動毁之進退即\n此數之難得者也\n此形之時變也沮平氣之陽若如辭靜\n餘氣之濳然而動愛氣之濳然而哀胡得而\n治動對曰得之\n衰時位而觀之佁美然后有煇\n脩之心其殺以相待故有滿\n虛哀樂之氣也故書之帝八神農不與存為\n其無位不能相用問運之合滿安臧\n二十嵗而可\n廣十二嵗而聶廣百嵗傷神\n周鄭之禮移矣則周律之廢矣\n則中國之草木有移於不通之野者\n然則人君聲服變矣則臣有依駟\n之祿婦人為政鐵之重反抺金\n而聲好下曲食好醎苦\n則人君日退亟則谿陵山谷\n之神之祭更應國之稱號亦更矣\n視之亦變觀之風氣古之祭有時而星\n有時而星熺有時而熰\n有時而朐䑕應廣之實隂陽之數也\n華若落之名祭之號也\n是故天子之為國圖具其樹物也\n"}
{"id": "KR3c0001_013", "series": "KR3c0001", "text": "管子卷第十三　唐司空房　玄齡\n　　　心術上第三十六　心術下第三十七\n　　　白心第三十八\n心術上第三十六　短語十\n心之在體君之位也九竅之有職官之\n分也心處其道九竅循理\n嗜欲充益目不見色耳不聞聲\n故曰上離其道下失其事母代馬走使盡其力母代\n鳥飛使弊其羽翼母先物動以觀其則動則失位靜乃自得\n道不逺而難極也\n與人並處而難得也虚其欲神將入舎\n掃除不絜神乃留處人皆欲智而莫索其所以智乎\n智乎智乎投之海外無自奪\n求之者不得處之者夫正人無求\n之也故能虚無虚無無形謂之道化育萬物謂\n之德君臣父子人間之事謂之義登降揖讓貴賤有等\n親踈之體謂之禮簡物小未一道殺僇禁誅謂之法\n大道可安而不可說\n直人之言不義不顧不出於口不見於色四海之人又孰知其\n則天曰虚地曰\n靜乃不伐絜其宫開其門\n去私母言神明若存紛乎其\n若亂靜之而自治強不能徧立智不能盡謀\n物固有形形固有名名當謂之聖人故\n必知不言無爲之事然後知道之紀殊形異執不與萬\n物異理故可以爲天下人之可殺以其惡\n死也其可不利以其好利也是以君子不\n怵乎好不迫乎惡恬愉無爲去智與\n故其應也非所設也其動也非所取也過在自用\n罪在變化是故有道之君其處也若無\n知其應物也若偶之靜因之道也心\n之在體君之位也九竅之有職官之分也\n\n耳目者視聽之官也心而無與於\n視聽之事則官得守其分矣夫心有欲者物過而目不見聲\n至而耳不聞也故曰上離其道下失其事故曰心術者無爲\n而制竅者也故曰君無代馬走無代鳥飛此言不\n奪能能不與下誠也母先物動者揺者不\n定趮者不靜言動之不可以觀也位者謂其所立也人主者\n立於隂隂者靜故曰動則失位隂則能制\n陽矣靜則能制動矣故曰靜乃自得道在天地之閒也\n其大無外其小無内故曰不逺而難極也虚之\n與人也無閒唯聖人得虚道故曰並處而難得丗\n人之所職者精也去欲則宣宣則靜矣\n靜則精精則獨立矣獨則明明則神矣神者至貴也故\n館不辟除則貴人不舍焉故曰不㓗則神不處人皆欲知而\n莫索之其所以知彼也其所以知此也不脩之此焉\n能知彼脩之此莫能虚矣虚者無藏也\n故曰去知則奚率求矣無臧則奚設矣\n無求無設則無慮無慮則反覆虚矣天之道虚\n其無形虚則不屈無形則無所位􁱿無所位􁱿故\n偏流萬物而不變德者道之舎物得以生\n生知得以職道之精故德者得也得也者其謂\n所得以然也以無爲之謂道舎之之謂德\n故道之與德無閒故言之者不別也\n閒之理者謂其所以舎也義者謂各\n處其冝也禮者因人之情縁義之理而爲之節文者也故禮\n者謂有理也理也者明分以諭義之意也故禮出乎義義出\n乎理理因乎冝者也法者所以同出不得不然者也\n故殺僇禁誅以一之也故事督乎法法出乎權權\n出乎道道也者動不見其形施不見其德萬物皆\n以得然莫知其極故曰可以安而不可說也莫人言至也\n不冝言應也應也者非吾所設故能無冝也不顧\n言因也因也者非吾所所顧故無顧也\n不出於口不見於色言無形也四海之人孰知其則言深囿也\n天之道虚地之道靜虚則不屈靜則不變不變則無\n過故曰不伐㓗其宫闕其門宫者謂心也心也者智之舎也\n故曰宫㓗之者去好過也門者謂耳目也耳目者所\n以聞見也物固有形形固有名此言不得過實實不得延名\n姑形以形以形務名督言正名故曰聖\n人不言之言應也應也者以其爲之人者也\n執其名務其應所以成之應之道也\n能者言所用也君子之處也若無知言至虚也其應\n物也若偶之言時適也若影之象形響之應聲也故物至則\n應過則舎矣舎矣者言復所於虚也\n心術下第三十七　短語十一\n形不正者德不來中不精者心\n不治正形飾德萬物畢得翼然自來神莫知\n其極昭知天下通於四極\n是故曰無以物亂官母以官亂心此\n之謂内德是故意氣定然后反正氣者\n身之充也行者正之義也充不美則心\n不得行不正則民不服是故聖人若\n天然無私覆也若地然無私載也私者亂天下者也凡物載\n名而來聖人因而財之而天下治實不傷不\n亂於天下而天下治專於意一於心耳目\n端知逺之證能專乎能一乎能母卜筮而知\n凶吉乎能止乎能巳乎能母問於人而\n自得之於已乎故曰思之思之不得鬼神敎\n之非鬼神之力也其精氣之極也\n一氣能變曰精一事能變曰智\n慕選者所以等事也\n極變者所以應物也慕選而不亂\n極變而不煩執一之君子執一而不失能\n君萬物日月之與同光天地之與同理\n聖人裁物不爲物使心安是\n國安也心治是國治也治也者心也安也者心也\n治心在中治言出於口治事加於\n民故功作而民從則百姓治矣所以操者非刑\n也所以危者非怒也民人操\n百姓治道其本至也至不至無\n非所人而亂凡在有司執制者之利非\n道也聖人之道若存若亡\n援而用之殁丗不亡與時變而不化\n應物而不移日用之而不化人能正靜者筋肕而骨\n強能戴大圎者體乎大方鏡大淸\n者視乎大明正靜不失日新其德\n昭知天下通於四極金心在中不可匿\n外見於形容可知於顔色\n善氣迎人親如弟兄惡氣迎人害於戈兵不言之言\n聞於雷鼓金心之形明於日月察於父母\n昔者明王之愛天下故天下可附\n暴王之惡天下故天下可離故貨之不足以爲愛刑之不足\n以爲惡貨者愛之末也刑者惡之末也凡民\n之生也必以正乎所以失之者必以喜樂哀怒\n節怒莫若樂節樂莫若禮守禮莫若敬\n外敬而内靜者必反其性豈無\n利事哉我無利心豈無安處哉我無安心\n心之中又有心意以先言意然後刑\n形然后思思然后知凡心之形過知\n失生是故内聚以爲原泉之不竭表裏遂\n通泉之不涸四支堅固能令用之被\n服四固是故聖人一言解之上察於天下察\n於地\n白心第三十八　短語十二\n建當立有以靖爲宗以時爲寶\n以政爲儀和則能乆非吾\n儀雖利不爲非吾當雖利不行非吾道雖利不取\n上之隨天其次隨人人不倡不和\n天不始不隨故其言也不廢其事也不隨原始\n計實夲其所生知其象則索其形\n縁其理則知其情索其端則\n知其名故苞物衆者莫大於天地化物多\n者莫多於日月民之所急莫急於水火\n然而天不爲一物枉其時\n明君聖人亦不爲一人枉其法天行其所行而\n萬物被其利聖人亦行其所行而百姓被其\n利是故萬物均旣誇衆矣\n是以聖人之治也静身以待之物至而名自治之\n正名自治之竒身名廢名正法備則聖人無事\n不可常居也不可廢舎也隨\n變斷事也知時以爲度大者寛小者局\n物有所餘有所不足兵之出出於人\n其人入入於身兵之勝從於適德之\n來從於身故曰祥於鬼者義於人兵不\n義不可強而驕者損其強弱而驕者亟死亡\n強而卑義信其強弱而卑義免於\n罪是故驕之餘卑卑之餘驕道者一人\n用之不聞有餘天下行之不聞不足此謂道矣\n小取焉則小得福大取焉則大得福盡行之而天下\n服殊無取焉則民反其身不免於賊左者\n出者也右者入者也出者而不傷人入\n者自傷也不日不月而事以從\n不卜不筮而謹知吉凶是謂寛乎形徒\n居而致名去善之言爲善之事事成而\n顧反無名能者無口從事無事\n審量出入而觀物所載\n孰能法無法乎始無始乎終無終乎弱無弱乎\n故曰美哉岪岪故\n曰有中有中孰能得夫中之衷乎\n故曰功成者隳名成者虧故曰孰能棄名與功而還\n與衆人同孰能棄功與名而還反無\n成無成有貴其成也有成貴其無成也\n日極則仄月滿則虧極之徒仄滿之徒虧巨之\n徒滅孰能已無已乎効夫天地之紀人言\n善亦勿聽人言惡亦勿聽持而待之空然勿兩之\n淑然自淸無以旁言爲事成察而徴之無聽\n辯萬物歸之美惡乃自見\n天或維之地或載之天莫之維則天以墜矣地\n莫之載則地以沉矣夫天不墜地不沉夫或維而載之也夫\n又況於人人有治之辟之若\n夫靁鼓之動也夫不能自揺者夫或　之\n夫或者何若然者也視則不見\n聽則不聞洒乎天下滿不見其塞集於\n顔色知於肌膚責其往來莫知其時\n薄乎其方也韕乎其圜也韕\n韕乎莫得其門故口爲聲也耳爲聽也目有視\n也手有指也足有履也事物有所比也\n當生者生當死者死言有\n西有東各死其郷置常立儀能守貞\n乎常事通道能官人乎\n故書其惡者言其薄者上聖之人\n口無虚習也手無虚指也物至而命之\n耳發於名聲凝於體色此其可諭\n者也不發於名聲不凝於體\n色此其不可諭者也及至於至者敎存可也敎\n亡可也故曰濟於舟者和於水矣\n義於人者祥其神矣事有適而無適\n若有適觽解不可解而后解\n故善舉事者國　莫知其解爲善\n乎母提提爲不善乎將䧟於刑\n善不善取信而止矣若左若右\n正中而巳矣縣乎日月無巳也\n愕愕者不以天下爲憂剌剌者不以萬\n物爲筴孰能棄剌剌而爲愕愕乎\n難言憲術須同而出無益言\n無損言近可以免故曰知何知乎謀何謀\n乎審而出者彼自來自知曰\n稽知人曰濟知茍適可爲天下周\n内固之一可爲長乆論而用之可以\n爲天下王天之視而精四璧而\n知請壤土而與生\n能若夫風與波乎唯其所欲適\n故子而代其父曰義也臣而代其君曰簒也\n簒何能歌武王是也故\n曰孰能去辯與巧而還與衆人同道\n故曰思索精者明益衰德行脩\n者王道狹臥名利者寫生危\n知周於六合之内者吾知生之有爲阻也\n持而滿之乃其殆也名滿於天下不若其巳也\n名進而身退天之道也滿盛之國不可以仕仼\n滿盛之家不可以嫁子驕倨傲暴之\n人不可與交道之大如天其廣如地其重\n如石其輕如羽民之所以知者寡故曰何道之\n近而莫之與能服也棄近而就逺何以費力也\n故曰欲愛吾身先知吾情君親六合\n以考内身以此知象乃知行情\n旣知行情乃知養生左右前後周\n而復所執儀服象敬迎來者\n今夫來者必道其道無遷無衍命乃長\n乆和以反中形性相葆\n一以無貳是謂知道將欲服之必其端而固其所守\n責其往來莫知其時索之於天與之爲期\n不失其期乃能得之故曰吾語若大\n明之極大明之明非愛人不矛也\n同則相從反則相距也吾察反相距吾以故知古從之\n同也\n管子卷第十三\n"}
{"id": "KR3c0001_014", "series": "KR3c0001", "text": "管子卷第十四　唐司空房　玄齡　注\n　　　水地第三十九　四時第四十\n　　　五行第四十一\n水地第三十九　短語十三\n地者萬物之本原諸生之根菀也美惡賢不肖愚俊之\n所生也水者地之血氣如䈥脉之通流者也\n故曰水具材也何以知其然也曰夫水\n淖弱以淸而好洒人之惡仁也視之黒而白精也\n量之不可使槪至滿而止正也\n唯無不流至平而止義也人\n皆赴高已獨赴下卑也卑也者道之室王者之器也\n而水以爲都居準也者五量之宗也\n素也者五色之質也淡\n也者五味之中也是以水者萬物之\n準也諸生之淡也違非得失之質也\n是以無不滿無不居也集於天地\n而藏於萬物産於金石集於\n諸生故曰水神集於草木根得其\n度華得其數實得其量鳥獸得之形\n體肥大羽毛豐茂文理明著萬物莫不盡其幾反\n其常者水之内度適也夫玉之所貴者九\n德出焉夫玉温潤以澤仁也鄰以理者知也\n堅而不蹙義也廉而不劌行也鮮而不垢絜也折\n而不撓勇也瑕適皆見精也茂華光澤竝通\n而不相陵容也叩之其音淸搏徹逺純而不殺辭也\n是以人主貴之藏以爲寶剖以爲符瑞九德出焉\n人水也男女精氣合而水流形三月如\n咀咀者何曰五味五味者何曰五藏\n酸主脾鹹主肺辛主腎苦主肝甘主心五藏巳具而後生\n肉脾生隔肺生骨腎生腦肝生革心生肉五肉\n巳具而後發爲九竅脾發爲鼻肝發爲目腎發爲耳肺發爲\n竅五月而成十月而生生而目視耳聽心慮目之所以視非\n特山陵之見也察於荒忽耳之所聽非特雷鼓之聞也察於\n淑湫心之所慮非特知於麤粗也察於微眇故脩要之精\n是以水集於玉而九德出焉凝蹇而爲人\n而九竅五慮出焉此乃其精也\n麤濁蹇能存而不能亡者也伏闇能\n存而能亡者蓍龜與龍是也\n龜生於水發之於火於是爲萬物先爲禍福正\n龍生於水被五色而游故神欲小\n則化如蠶蠋欲大則藏於天下欲上則凌於雲\n氣欲下則入於深泉變化無日上下無時謂\n之神龜與龍伏闇能存而能亡者也或世見或丗\n不見者生蟡與慶忌故涸澤數百歳\n谷之不徙水之不絶者生慶忌慶忌者\n其狀若人其長四寸衣黄衣冠黃冠戴黃蓋乗小馬好疾馳\n以其名呼之可使千里外一日反報此涸澤之精也涸川之\n精者生於蟡蟡者一頭而兩身其形若虵其長八尺以其名\n而運􁒆墆而雜故其民謟䛕葆詐巧\n佞而好利燕之水萃下而弱沉滯\n而雜故其民愚戇而好貞輕疾而易死宋\n之水輕勁而淸故其民閒易而好正是以聖人之\n化丗也其解在水故水一則人心正水淸則民\n心易一則欲不汚民心易則行無邪是以\n聖人之治於丗也不人告也不户說也其樞在水\n\n四時第四十　短語十四\n管子曰令有時無時則必視順天之所以來\n五漫漫六惽惽孰知之哉\n唯聖人知四時不知四時\n乃失國之基不知五榖之故國家乃路故天曰信明\n地曰信聖四時曰正其王信明\n聖其臣乃正何以知其王之信明信聖也曰愼\n使能而善聽信之使能之謂明聽信之\n謂聖信明聖者皆受天賞使不能爲惽\n惽而忘也者皆受天禍是故上見成\n事而貴功則民事接勞而不謀\n上見功而賤則爲人下者直爲人上者驕\n是故隂陽者天地之大理也四時者隂陽之\n大徑也刑德者四時之合也刑德合\n於時則生福詭則生禍然則春夏秋冬將何行東方曰星\n其時曰春其氣曰風\n風生木與骨其德喜嬴而發出節\n時其事號令修除神位謹禱弊梗\n宗正陽治隄防耕芸樹\n藝正津梁修溝瀆甃屋行水解怨赦\n罪通四方然則柔風甘雨乃至百姓乃壽百蟲\n乃蕃此謂星德星者掌發爲風是故春行冬\n政則雕行秋政則霜行夏政則欲是故春\n三月以甲乙之日發五政一政曰論㓜孤舎有罪二政\n曰賦爵列授禄位三政曰凍解修溝瀆復亡人\n四政曰端險阻修封彊正千伯五政曰無殺\n麑夭母蹇華絶芋五政苟時春雨乃來\n南方曰日其時曰夏其氣曰陽陽\n生人與氣其德施舎修樂\n其事號令賞賜賦爵受禄順郷謹修神祀量\n功賞賢以動陽氣九暑乃至時雨乃降\n五榖百果乃登此謂日德中央曰土\n土德實輔四時入出以風雨節土\n益力土生皮肌膚其德和平用均\n中正無私實輔四時春嬴育夏養長秋聚\n收冬閇藏大寒乃極國家乃昌四方乃服\n此謂歳德日掌賞賞爲暑\n歳掌和和爲雨夏行春政則風行秋政則\n水行冬政則落是故夏三月以丙丁之日發五政\n一政曰求有功發勞力者而舉之二政曰開久墳\n發故屋辟故􁎜以假貸三政曰令禁扇去笠\n母扱免除急漏田廬\n四政曰求有德賜布施於民者而賞之五政曰令禁罝設禽\n獸母殺飛鳥五政苟時夏雨乃至也西方曰辰\n其時曰秋其氣曰隂隂生金與甲\n其德憂哀静正嚴順\n居不敢淫佚其事號令母使\n民淫暴順旅聚收量民資以畜聚賞彼羣幹\n聚彼羣材百物乃收使民母怠\n所惡其察所欲必得我信則克\n此謂辰德辰掌收收爲隂秋行春\n政則榮行夏政則水行冬政則耗是故\n秋三月以庚辛之日發五政一政曰禁博塞圉小\n辯鬭譯誋二政曰母見五兵之刄\n三政曰愼旅農趣聚收四政曰補缺塞坼\n五政曰修牆垣周門閭五攻苟時五\n榖皆入北方曰月其時曰冬其氣曰寒\n寒生水與血其德淳越温怒周宻\n其事號令\n修禁徙民令靜止地乃不泄斷刑致\n罰無赦有罪以符隂氣大寒乃至甲兵乃強五\n榖乃熟國家乃昌四方乃備此謂月德月掌罰\n罰爲寒冬行春政則泄行夏政則靁行\n秋政則旱是故春凋秋榮冬雷夏有霜雪此皆氣之\n賊也刑德易節失次則賊氣遫至賊氣遫至則國\n多菑殃是故聖王務時而寄政焉作敎而寄武焉\n作祀而寄德焉此三者聖王所以合於天地\n之行也日掌陽月掌隂星掌和陽爲德隂爲刑和\n爲事是故日食則失德之國惡之月食則失刑之國惡之彗\n星見則失和之國惡之風與日爭明則失\n生之國惡之是故聖王日食\n則修德月食則修刑彗星見則修和風與日爭明則修生此\n四者聖王所以免於天地之誅也信能行之五榖蕃息六畜\n殖而甲兵強治積則昌暴虐積則亡是故冬三月以壬癸之\n日發五政一政曰論孤獨恤長老二政曰善順隂修神祀賦\n爵禄授備位三政日効會計母發山川之藏\n四政曰攝姧遁得盜賊者有賞五政曰禁遷徙止\n流民圉分異五政苟時冬事不過所求必得所惡必伏\n道生天地德出賢人道生德\n德生正正生事是以聖王治天下窮則反終則\n始德始於春長於夏刑始於秋流於冬刑德不失四\n時如一刑德離郷時乃逆行作事不成必有大\n殃月有三政王事必理以爲必長\n不中者死失理者亡國有四時固執王事\n四守有所三政執輔\n五行第四十一　短語十五\n一者夲也二者器也三者充也治\n者四也敎者五也守者六也\n立者七也前者八也終者九也\n十者然後具五官於六府也五聲於六律也\n六月日至是故人有六多\n六多所以街天地也天道以九制\n地理以八制人道以六制\n以天爲父以地爲母以開乎萬物\n以緫一統通乎九制六府三充而爲明天子\n修槩水上以待乎天堇反五藏\n以視不親治祀之下以觀地位\n貨曋神廬合於精氣\n巳合而有常有\n常而有經審合其聲修十二鍾以律人情\n人情巳得萬物有\n極然后有德故通乎陽氣所以事天也經\n緯日月用之於民通乎隂氣\n所以事地也經緯星曆以視其離\n通若道然后有行然則神筮不靈\n神龜衍不卜黃帝澤叅治之至也\n昔者黃帝得蚩尤而明於天道\n得大常而察於地利得奢龍而辯於東方得祝融而辯於南\n方得大封而辯於西方得后土而辯於北方黃帝得六相而\n天地治神明至蚩尤明乎天道故使爲當時大常\n察乎地利故使爲廩者奢龍辨乎東方故使爲\n土師祝融辨乎南方故使爲司徒大封辨於\n西方故使爲司馬后土辨乎北方故使爲李\n是故春者土師也夏者司徒也秋者司馬也冬者李也\n昔黃帝以其緩急作五聲以政五鍾令其五鍾一\n曰靑鍾大音二曰赤鍾重心三曰黃鍾洒光四曰景鍾\n昧其明五曰黒鍾隱其常五聲旣調然后\n作立五行以正天時五官以正人位人與天調然后天地之美\n生日至睹甲子木行御天子出令\n命左右士師内御緫別列爵論賢不肖士\n吏賦秘賜賞於四境之内發故粟\n以田數出國衡順山林禁民斬木所以愛\n草木也然則水解而凍釋草木區萌贖蟄蟲卵菱\n春辟勿時苗足本\n不癘雖鷇不夭麑䴠母傅速亡傷\n繈葆時則不凋七十二日而畢\n睹丙子火行御天子出令命行人内\n御令掘溝澮津舊塗發臧任君賜\n賞君子修游馳以發地氣出\n皮幣命行人修春秋之禮於天下諸侯通天下遇者兼和\n然則天無疾風草木發奮鬱氣息民不疾而\n榮華蕃七十二日而畢睹戊子土行御天子出令命左右司\n徒内御不誅不貞農事爲\n敬大揚惠言寛刑死緩罪人\n出國司徒令命順民之功力以養五糓君子之靜居\n而農夫修其功力極然則天爲粤宛草\n木養長五榖蕃實秀大六畜犧牲具民足財國富上下親諸\n侯和七十二日而畢睹庚子金行御天子出令命祝宗選禽\n獸之禁五榖之先熟者而薦之祖廟與\n五祀鬼神饗其氣焉君子食其味焉然則凉風至\n白露下天子出令命左右司馬衍組甲厲兵合什爲\n伍以修於四境之内䛕然告民有事所以待天地之\n殺斂也然則晝炙陽夕下露地競環\n五榖鄰熟草\n木茂實歳農豐年大茂七十二日而畢睹壬子水行御天子\n出令命左右使人内御其氣足則發而止\n其氣不足則發撊瀆盜賊\n數劋竹箭伐檀柘令民出獵禽獸不\n釋巨少而殺之所以貴天地之所閇藏也然\n則羽卵者不叚毛胎者不􁎾􁎈婦不銷棄\n草木根本美七十二日而畢\n睹甲子木行御天子不賦不賜賞而大斬伐傷\n君危不殺太子危家人夫人死不然\n則長子死七十二日而畢睹丙子火行\n御天子敬行急政旱札苗死民厲七\n十二日而畢睹戌子土行御天子修宫室築臺榭君危\n外築城郭臣死七十二日而畢\n睹庚子金行御天子攻山擊石有兵作戰而敗士\n死喪執政七十二日而畢睹壬子水行御\n天子決塞動大水王后夫人薨不然則羽卵者叚毛胎者􁎾􁎈\n婦銷棄草木根本不美七十二日而畢也\n管子卷第十四\n"}
{"id": "KR3c0001_015", "series": "KR3c0001", "text": "管子卷第十五　唐司空房　玄齡　注\n　　勢第四十二　正第四十三　九變第四十四\n　　任法第四十五　明法第四十六　正丗第四十七\n　　治國第四十八\n勢第四十二　短語\n戰而懼水此謂澹滅小事不從大事不吉\n戰而懼險此謂迷中\n分其師衆人旣迷芒必其將亡之道\n動靜者比於死\n動作者比於醜動信者比於距\n動詘者比於避夫靜與作時以爲\n主人時以爲客貴得度知靜之修居而自\n利知作之從毎動有功\n故曰無爲者帝其此之謂矣逆節萌生天\n地未形先爲之政其事乃不成繆受其刑\n天因人聖人因天\n天時不作勿爲客人事不起勿爲始\n慕和其衆以修天地之從人先生之天地刑之聖人\n成之則與天同極\n正靜不爭動作不貳素質不留與\n地同極未得天極則隱於德巳得\n天極則致其力旣成其功順守其從人\n不能代成功之道嬴縮爲寶\n母亡天極究數而止事若\n未成母改其形母失其始靜民觀時待令而起\n故曰脩隂陽之從而道天地之常\n嬴嬴縮縮因而爲當死死生生因天地\n之形天地之形聖人成之小取者小利\n大取者大利盡行之者有天下故賢者\n誠信以仁之慈惠以愛之端政象不敢以先人中靜不\n留裕德無求形於女色其所處\n者柔安靜樂行德而不爭以待天下之濆作也\n故賢者安徐正靜柔節先定\n行於不敢而立於不能守弱節而堅處\n之故不犯天時不亂民功秉時養人\n先德後刑順於天微度人善周\n者明不能見也善明者周不能\n蔽也大明勝大周則民無大\n周也大周勝大明則民無大明也\n大周之先可以奮信\n大明之祖可以代天下索而不\n得求之招揺之下獸\n厭走而有伏網罟一偃\n一側不然不得大丈三曽而\n貴義與德大武三曽而偃武與力\n\n正第四十三　短語十七\n制斷五刑各當其名罪人不怨善人不驚曰刑\n正之服之勝之飾之必嚴其\n令而民則之曰政如四時之不貣如星辰之不變\n如宵如晝如隂如陽如日月之明曰法愛\n之生之養之成之利民不得天下親之曰德\n無德無怨無好無惡萬物崇一隂陽同度曰道刑\n以弊之政以命之法以遏之德以養之道以明之刑\n以弊之母失民命令之以終其欲明之母徑\n遏之以絶其志意母使民幸\n養之以化其惡必自身始明之以察其生必修其理\n致刑其民庸心以蔽致政其民服\n信以聽致德其民和平以靜致道其\n民付而不爭罪人當名曰刑出令時當\n曰正當故不改曰法愛民無私曰德\n㑹民所聚曰道立常行政能服信乎\n中和愼敬能曰新乎正衡一靜能守愼乎\n廢私立公能舉人乎臨政官民能後\n其身乎能服信政此謂正紀能服曰新此\n謂行理守愼正名僞詐自止舉人無私臣\n德咸道能後其身上佐天子\n九變第四十四短語十八\n凡民之所以守戰至死而不德其上者有數以至焉\n曰大者親戚墳墓之所在也田宅\n富厚足居也不然則州縣郷黨與宗族足懷樂也不然\n則上之敎訓習俗慈愛之於民也厚無所往而得之\n不然則山林澤谷之利足生也不然則地形險\n阻易守而難攻也不然則罰嚴而可畏也不然則賞明而\n足勸也不然則有深怨於敵人也不然則有厚功於上也\n此民之所以守戰至死而不德其上者也\n今恃不信之人而求以智用不守之民而欲以固將不戰之卒\n而幸以勝此兵之三闇也\n任法第四十五　區言一\n聖君任法而不任智任數而不任說任公而不任私任大道\n而不任小物然後身佚而天下治失君則不然舎法而任\n智故民舎事而好譽舎數而任說故民舎實而好言舎公\n而好私故民離法而妄行舎大道而任小物故上勞煩百姓迷\n惑而國家不治聖君則不然守道要處佚樂馳騁弋獵鍾\n鼔竽瑟宫中之樂無禁圉也不思不慮不憂\n不圖利身體便形軀養壽命垂拱而天下治\n是故人主有能用其道者不\n事心不勞意不動力而土地自辟囷倉自實蓄積自多甲\n兵自彊羣臣無詐僞百官無姦邪竒術技藝之人莫敢髙言\n孟行以過其情以遇其主矣昔者堯之\n治天下也猶埴巳埏也唯陶之所以爲猶金之在鑪恣\n冶之所以鑄其民引之而來推之而往使之而成禁之而止\n故堯之治也善明法禁之令而巳矣黃帝之治天下也其民\n不引而來不推而往不使而成不禁而止故\n黃帝之治也置法而不變使民安其法者也所謂仁義禮樂\n者皆出於法此先聖之所以一民者也周書曰\n國法法不一則有國者不祥民不道法則不祥\n國更立法以典民則祥羣臣不用\n禮義敎訓則不祥百官伏事者離法而治則不祥故曰\n法者不可恒也存亡治亂之所從出聖君\n所以爲天下大儀也君臣上下貴賤皆發焉\n故曰法古之法也丗無請謁任舉之人\n無閒識博學辨說之士無偉服無\n竒行皆囊於法以事其主\n故明王之所恒者二一曰明法而固守之二曰禁民\n私而收使之此二者主之所恒也夫法者上之\n所以一民使下也私者下之所以侵法亂主也故聖君置儀設\n法而固守之然故諶杵習士聞識博學之人不可亂也\n衆彊富貴私勇\n者不能侵也信近親愛者不能離也珍恠竒物不\n能惑也萬物百事非在法之中者不能動也故法\n者天下之至道也聖君之實用也今天下則不\n然皆有善法而不能守也然故諶杵習士聞識博學之士\n能以其智亂法惑上衆彊富貴私勇者能以其威犯法侵\n陵鄰國諸侯能以其權置子立相\n天臣能以其私附百姓翦公財以禄私士\n凡如是而求法之行國之治不可得也\n聖君則不然卿相不得翦其私羣臣不得辟其所親愛聖君\n赤明其法而固守之羣臣修通輻湊以事其主\n百姓輯睦聽令道法以從其事故曰有生法有守法有\n法於法夫生法者君也守法者臣也法於法者\n民也君臣上下貴賤皆從法此謂爲大治故主有三術\n夫愛人不私賞也惡人不私罰也置儀設法以度量斷\n者上主也愛人而私賞之惡人而私罰之倍大臣離左右專以\n其心斷者中主也臣有所愛而爲私賞之有所惡而爲私罰\n之倍其公法損其正心專聽其大臣者\n危主也故爲人主者不重愛人不重惡人重愛曰失德重惡\n曰失威威德皆失則主危也故明王之所\n操者六生之殺之富之貧之貴之賤之此六柄者主之所操也\n主之所處者四一曰文二曰武三曰威四曰德此四位者主之所\n處也藉人以其所操命曰奪柄藉人以其所處命曰失位奪\n柄失位而求令之行不可得也法不平令不\n全是亦奪柄失位之道也故有爲枉法\n有爲毁令此聖君之所以自禁也故貴不能\n威富不能禄賤不能事近不能親美不能淫也植\n固而不動竒邪乃恐竒革而邪化令往\n而民移故聖君失度量置儀法\n如天地之堅如列星之固如日\n月之明如四時之信然故令往而民從之\n而失君則不然法立而還廢之令出而後反之枉法而從\n私毀令而不全是貴能威之富能禄之賤能事之近能親之\n美能淫之也此五者不禁於身是以羣臣百姓人挾\n其私而幸其主彼幸而得之則主日侵\n彼幸而不得則怨日産夫日侵而産怨此失君\n之所愼也凡爲主而不得用其法不能其意顧臣而行\n離法而聽貴臣此所謂貴而威之也\n富人用金王事主而來焉主離法而聽之此\n所謂富而禄之也賤人以服約卑敬悲色告愬其主\n主因離法而聽之所謂賤而事之也近者以\n偪近親愛有求其主主因離法而聽之此所謂近而親之也\n美者以巧言令色請其主主因離法而聽之此\n所謂美而淫之也治丗則不然不知親䟽逺\n近貴賤美惡以度量斷之其殺戮人者不怨也其\n賞賜人不德也以法制行之如天地之無私也是以\n官無私論士無私議民無私說皆虚其匈以聽其上上以\n公正論以法制斷故任天下而不重也今亂君則不\n然有私視也故有不見也有私聽也故有不聞也有私慮也\n故有不知也夫私者壅蔽失位之道也上舎公法\n而聽私說故羣臣百姓皆設私立方以敎於國羣黨\n比周以立其私請謁任舉以亂公法人用其心以幸於上上無\n度量以禁之是以私說日益而公法日損國之不治從此産\n矣夫君臣者天地之位也民者衆物之象也各立其所職以\n待君令羣臣百姓安得各用其心而立私乎故遵主令而行\n之雖有傷敗無罰非主令而行之雖有功利罪\n死然故下之事上也如響之應聲也臣之事主也\n如影之從形也故上令而下應主行而臣從此治之道也夫非\n主令而行有功利因賞之是敎妄舉也主令而\n行之有傷敗而罰之是使民慮利害而離法也羣臣百姓人\n慮利害而以其私心舉措則法制毀而令不行矣\n明法第四十六　區言二\n所謂治國者主道明也所謂亂國者臣術勝也\n夫尊君卑臣非計親也以執勝也\n百官識非惠也刑罰必也\n故君臣共道則亂專授則失夫\n國有四亡令求不出謂之滅出而道留謂之擁\n下情求不上通謂之塞下情上而道止\n謂之侵故夫滅侵塞擁之所生從法之\n不立也是故先王之治國也不淫意於法之外不爲惠於\n法之内也動無非法者所以禁過而外私也威不\n兩錯政不二門以法治國則舉錯而巳\n是故有法度之制者不可巧以詐僞有\n權衡之稱者不可欺以輕重有㝷丈之數者不可\n差以長短今主釋法以譽進能則臣離上而下比周矣\n以黨舉官則民務交而不求用矣是故官之失\n其治也是主以譽爲賞以毀爲罰也然則喜\n賞惡罰之人離公道而行私術矣比周以\n相爲匿是忘主死交以進其譽故交衆者譽\n多外内朋黨雖有大姦其蔽主多矣是以忠臣\n死於非罪而邪臣起於非功所死\n者非罪所起者非功也然則爲人臣者重私而輕公矣\n十至私人之門不一至於庭百慮\n其家不一圖國屬數雖衆非以尊君也\n百官雖具非以任國也此之謂國無人國無人\n者非朝臣之衰也家與家務於相益不務尊君也大臣務相\n貴而不任國小臣持禄養交不以官爲事故官失其能\n是故先王之治國也使法擇人不自舉也使法量功不\n自度也故能匿而不可蔽敗而\n不可飾也譽者不能進而誹者不\n能退也然則君臣之閒明別明別\n則易治也主雖不身下爲而守法爲之可\n也\n正丗第四十七　區言三\n古之欲正丗調天下者必先觀國政料事務察民俗本治亂\n之所生知得失之所在然後從事故法可立而治可行夫\n萬民不和國家不安失非在上則過在下今使人君行逆不\n修道誅殺不以理重賦斂得民財急使令罷民力財\n竭則不能母侵奪力罷則不能母墮倪\n民巳侵奪墮倪因以法隨而誅之則是誅罰重而亂愈\n起夫民勞苦困不足則簡禁而輕罪如此則失在上失在上\n而上不變則萬民無所託其命今人主輕刑政寛百姓薄賦\n斂緩使令然民淫躁行私而不從制飾智任詐負力而爭則\n是過在下過在下人君不廉而變則暴人不勝邪亂不\n止暴人不勝邪亂不止則君人者勢傷而威日衰矣故爲人君\n者莫貴於勝所謂勝者法立令行之謂勝法立令行故羣臣\n奉法守職百官有常法不繁匿萬民敦慤反本而儉力\n故賞必足以使威必足以勝然後下從故\n古之所謂明君者非一君也其設賞有薄有厚其\n立禁有輕有重迹行不必同非故相反也皆隨時而變因俗\n而動夫民躁而行僻則賞不可以不厚禁不可以不重\n故聖人設厚賞非侈也立重禁非戾也賞薄\n則民不利禁輕則邪人不畏設人之所不利欲以使則民不\n盡力立人之所不畏欲以禁則邪人不止是故陳法出令而\n民不從故賞不足勸則士民不爲用刑罰不足畏則暴人\n輕犯禁民者服於威殺然后從見利然后用被治然后正得\n所安然后靜者也夫盜賊不勝邪亂不止彊劫弱衆暴寡此\n天下之所憂萬民之所患也憂患不除則民不安其居民不\n安其居則民望絶於上矣夫利莫大於治害莫大於亂夫五\n帝三王所以成功立名顯於後丗者以爲天下致利除害也事\n行不必同所務一也夫民貪行躁而誅罰輕罪過不\n發則是長淫亂而便邪僻也有愛人之心而實合於\n傷民此二者不可不察也夫盜賊不勝\n則良民危法禁不立則姦邪繁故事莫急於當務\n治莫貴於得齊制民急則民迫民迫則窘窘\n則民失其所葆緩則縱縱則淫淫則行私行私則\n離公離公則難用故治之所以不立者齊不得也齊不\n得則治難行故治民之齊不可不察也聖人者明於治亂之\n道習於人事之終始者也其治人民也期於利民而止\n故其位齊也不慕古不留今與時變與俗化夫君人\n之道莫貴於勝勝故君道立君道立然後下從下\n從故敎可立而化可成也夫民不心服體從則不可以禮義\n之文敎也君人者不可以不察也\n治國第四十八　區言四\n凡治國之道必先富民民富則易治也民貧則難治也奚以\n知其然也民富則安郷重家安郷重家則敬上畏罪敬上畏\n罪則易治也民貧則危郷輕家危郷輕家則敢陵\n上犯禁凌上犯禁則難治也故治國常富而亂國必貧是以\n善爲國者必先富民然后治之昔者七十九代之君法制不\n一號令不同然俱王天下者何也必國富而粟多也夫富國\n多粟生於農故先王貴之凡爲國之急者必先禁末作文巧\n未作文巧禁則民無所游食民無所游食則必農民\n事農則田墾田墾則粟多粟多則國富國富者兵彊兵彊\n者戰勝戰勝者地廣是以先王知衆民彊兵廣地富國之必\n生於粟也故禁末作止竒巧而利農事今爲末作竒巧者一\n日作而五日食農夫終歳之作不足以自食也\n然則民舎夲事而事末作捨本事而事末作則田荒而國\n貧矣凡農者月不足而歳有餘者也而上徴暴急無時\n則民倍貸以給上之徴矣耕耨者有時而澤不\n必足則民倍貸以取庸矣\n秋糴以五春粜以束是又倍貸也\n故以上之徴而倍取於民者四\n關市之租府庫之徴粟什一厮輿之事此四時亦\n當一倍貸矣夫以\n一民養四主故逃徙者刑而上不能止者粟少\n而民無積也常山之東河汝之閒蚤生而晚殺五榖之所蕃\n孰也四種而五穫中年畝二石一夫爲粟\n二百石今也倉廩虚而民無積農夫以粥子者上無術以均\n之也故先王使農士商工四民交能易作\n終歳之利無道相過也是以民作一而\n得均民作一則田墾姦巧不生田墾則粟多粟多\n則國富姦巧不生則民治富而治此王之道也不生粟之\n國亡粟生而死者霸粟生而不死者\n王粟也者民之所歸也粟也者財之所歸\n也粟也者地之所歸也粟多則天下之\n物盡至矣故舜一徙成邑貳徙成都參徙成國舜非嚴刑\n罰重禁令而民歸之矣去者必害從者必利也先\n王者善爲民除害興利故天下之民歸之所謂興利者利\n農事也所謂除害者禁害農事也農事勝則入粟多入粟\n多則國富國富則安郷重家安郷重家則雖變俗易習\n歐衆移民至於殺之而民不惡也此務粟之功也上不利\n農則粟少粟少則人貧人貧則輕家輕家則易去易去則\n上令不能必行上令不能必行則禁不能必止禁不能必止則戰不必\n勝守不必固矣夫令不必行禁不必止戰不必勝守不必固命之\n曰寄生之君此由不利農少粟之害也粟者王\n之夲事也人主之大務有人之塗治國之道也\n管子卷第十五\n"}
{"id": "KR3c0001_016", "series": "KR3c0001", "text": "管子卷第十六　唐司空房　玄齡　注\n　　　内業四十九　封禪五十\n　　　小問五十一\n内業四十九　區言五\n凡物之精此則爲生下生五榖上爲列星流於\n天地之閒謂之鬼神藏於胷中謂之聖人是故民氣\n杲乎如登於天杳乎如入於淵淖乎如在於海\n卒乎如在於已是故此氣也不可止以力\n而可安以德不可呼以聲而可迎以音敬\n守勿失是謂成德德成而智出萬物果得\n凡心之刑自充自盈自生自成\n其所以失之必以憂樂喜怒欲利能\n去憂樂喜怒欲利心乃反濟彼心之情利安\n以寧勿煩勿亂和乃自成折折乎如在於側\n忽忽乎如將不得渺渺乎如窮無極\n此稽不逺日用其德夫道者所\n以充形也而人不能固其往不復其來不\n舎謀乎莫聞其音卒乎乃\n在於心㝠㝠乎不見其形淫淫乎與我俱生\n不見其形不聞其聲而序其成謂之道\n\n凡道無所善心安愛心靜氣理道乃可止\n彼道不逺民得以産彼道不離民因以知\n是故卒乎其如可與索眇眇乎其如窮\n生一物能化謂之神一事能變謂之智\n化不易氣變不易智惟執一之君子能爲此乎\n執一不失能君萬物君子使物不爲物使\n得一之理治心在於中治言出於口治事\n加於人然則天下治矣一言得而天下服一言定而天下\n聽公之謂也形不正德不來中不靜心不治正形攝德天\n仁地義則淫然而自至神明之極\n照乎知萬物中義守不忒不以物亂官\n不以官亂心是謂中得有神自在身\n一徃一來莫之能思失之必亂得之必治\n敬除其舍精將自來精想思之寧念治之\n嚴容畏敬精將至定得之而勿捨耳目不淫心無\n他圖正心在中萬物得度\n道滿天下普在民所民不能知也一言之解上察於\n天下極於地蟠滿九州何謂解之在於\n心安我心治官乃治我心安官乃安治之者\n心也安之者心也心以藏心心之中又有心馬\n彼心之心音以先言音然后形\n形然后言言然后使使然后治不治必\n亂亂乃死精存自生其外安榮\n内藏以爲泉原浩然和平以爲氣淵\n淵之不涸四體乃固泉之不竭九竅遂通\n乃能窮天地被四海中無惑意外\n無邪菑心全於中形全於外不逢天\n菑不遇人害謂之聖人人能正靜皮膚𥙿寛耳目聦\n明荕信而骨強乃能戴大圜而履大\n方鑒於大淸視於大眀敬愼無忒日新其德徧知天\n下窮於四極敬發其充是謂内得然而不反此\n生之忒\n凡道必周必密必寛必舒必堅必固守\n善勿舎逐淫澤薄旣知其極反於道德\n全心在中不可蔽匿和於形容見於膚\n色善氣迎人親於弟兄惡氣迎人害於戎兵不言之聲\n疾於雷鼓心氣之形明於日月察\n於父母賞不足以勸善刑不\n足以懲過氣意得而天下服\n心意定而天下聽搏氣如神萬物備存\n能搏乎能一乎能無卜筮而知吉凶乎\n能止乎能巳乎能勿求諸人而之已乎\n思之思之又重思之思之而不通鬼神將通之\n非鬼神之力也精氣之極也\n四體旣正血氣旣靜一意搏心耳目不淫雖逺若近\n思索生知慢易生憂\n暴傲生怨憂鬱生疾疾\n困乃死思之而不捨内困外薄不蚤\n爲圖生將巽舎食莫若無飽\n思莫若勿致節適之齊彼將自至凡\n人之生也天出其精地出其形合此以爲人\n和乃生不和不生察和之道其精不見其徴不\n醜平正擅匈論治在心此以長壽\n忿怒之失度乃爲之圖\n節其五欲去其二凶不喜不怒平正擅\n匈凡人之生也必以平正所以失之必以喜\n怒憂患是故止怒莫若詩去憂莫若樂節樂莫若\n禮守禮莫若敬守敬莫若靜内靜外敬能反其性性將大定\n凡食之道大充傷而形不臧大攝骨枯而血沍\n充攝之閒此謂和成精之所舎而知\n之所生飢飽之失度乃爲之圖飽則疾動\n飢則廣思老則長慮飽不疾動氣不\n通於四末飢不廣思飽而不廢老不長慮困乃遬竭\n大心而敢寛氣而廣其形安而不\n移能守一而棄萬苛見利不誘見害不懼\n寛舒而仁獨樂其身是謂雲氣意行似天\n凡人之生也必以其歡憂則失紀怒則失端\n憂悲喜怒道乃無處愛慾靜之遇亂正之\n勿引勿推福將自歸彼道自來\n可藉與謀靜則得之躁則失之靈氣在\n心一來一逝其細無内其大無外所以失之以躁爲害心\n能執靜道將自定得道之人理丞而屯泄匈中無敗\n節欲之道萬物不害\n封禪第五十\n桓公旣霸㑹諸侯於葵丘而欲封禪管仲曰古者封泰山禪\n梁父者七十二家而夷吾所記者十有二焉昔無懷氏\n封泰山禪云云虙羲封泰山禪云云神農封\n泰山禪云云炎帝封泰山禪云云黃帝封泰山禪亭亭\n顓頊封泰山禪云云帝俈封泰山禪云云堯封泰\n山禪云云舜封泰山禪云云禹封泰山禪㑹稽湯封泰山禪\n云云周成王封泰山禪社首皆受命然後\n得封禪桓公曰寡人北伐山戎過孤竹西伐大夏涉流沙束馬\n懸車上卑耳之山南伐至召陵登熊\n耳山以望江漢兵車之㑹三而乗車之㑹六九合諸侯一匡\n天下諸侯莫違我昔三代受命亦何以異乎於是管仲睹桓\n公不可窮以辭因設之以事曰古之封禪鄗上之黍北里之禾\n所以爲盛江淮之閒一茅三脊所以爲\n之豪傑致天下之精材來天下之良工則有戰勝之器矣公\n曰攻取之數何如管子對曰毀其備散其積奪之食則無固\n城矣公曰然則取之若何管子對曰假\n而禮之厚而勿欺則天下之士至矣公曰致天下\n之精材若何管子對曰五而六之九而十之不可\n爲數公曰來\n工若何管子對曰三倍不逺千里桓公\n曰吾巳知戰勝之器攻取之數矣請問行軍襲邑舉錯而知\n先後不失地利若何管子對曰用貨察圖\n公曰野戰必勝若何管子對曰以竒公曰吾欲徧知\n天下若何管子對曰小以吾不識則天下不足識也\n公曰守戰逺見有患\n夫民不必死則不可與出乎守戰之難不必信\n則不可恃而外知夫恃不死之民而求以守戰\n恃不信之人而求以外知此兵之三闇也使民\n必死必信若何管子對曰明三夲公曰何謂三本管子對曰\n三夲者一曰固二曰尊三曰質公曰何謂也管子對曰故國\n父母墳墓之所在固也田宅爵禄尊也妻子質\n也三者備然后大其威厲其意則民必死而不我欺也\n桓公問治民於管子管子對曰凡牧民者必知其疾而\n憂之以德勿懼以罪勿止以力愼此四者足以治民也\n桓公曰寡人睹其善也何以爲寡也管仲對\n曰夫寡非有國者之患也昔者天子中立地方千\n里四言者該焉何爲其寡也夫牧民不知　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　　师୘\n\n其疾則民疾不憂以德則民多怨懼之以罪則民多詐\n止之以力則徃者不反來者鷙距\n故聖王之牧民也不在其多也桓公曰善勿巳如是又何\n以行之管仲對曰質信極忠\n嚴以有禮愼此四者所以行之也桓公曰請聞其說管仲\n對曰信也者民信之忠也者民懷之嚴也者民畏之禮也者\n民美之語曰澤命不渝信也非其所欲勿施於\n人仁也堅中外正嚴也質信以讓禮也桓\n公曰善哉牧民何先管仲對曰有時先事有時先政有時先\n德有時先怒飄風暴雨不爲人害涸旱不爲民患百川道\n年榖熟糴貸賤禽獸與人聚食民食民不\n疾疫當此時也民富且驕牧民者厚收善歳以充倉廩\n禁藪澤此謂先之以事隨之以刑敬之以禮樂以振其淫\n此謂先之以政飄風暴雨爲民害涸旱爲民患年榖不\n熟歳飢糴貸貴民疾疫當此時也民貧且罷牧民者發\n倉廩山林藪澤以共其財後之以事先之以恕以振其罷此謂\n先之以德其收之也不奪民財其施之也不失有德\n冨上而足下此聖王之至事也桓公曰善桓公問管仲曰寡人\n欲霸以二三子之功既得霸矣今吾有欲王其可乎管仲對\n曰公甞召易牙而問焉鮑叔至公又問焉鮑\n叔對曰公當召賔胥無而問焉賔胥無趨而進公又問焉賔\n胥無對曰古之王者其君豊其臣敎今君之臣\n豊公遵遁繆然逺二三子遂徐行而進\n公曰昔者大王賢王季賢文王賢武\n王賢武王伐殷克之七年而崩周公且輔成王而治天下僅\n能制於四海之内矣今寡人之子不若寡人寡人不若二三子\n以此觀之則吾不王必矣桓公曰我欲勝民爲之奈何\n管仲對曰此非人君之言也勝民爲易夫勝\n民之爲道非天下之大道也君欲勝民則使有司䟽獄而謁\n有罪者償數省而嚴誅若此則民\n勝矣雖然勝民之爲道非天下之大道也使民畏公而不見\n親禍亟及於身雖能不乆則人持莫之\n弑也危哉君之國岋乎桓公觀於厩問厩吏曰厩\n何事最難厩吏未對管仲對曰夷吾甞爲圉人矣傅馬\n棧最難先傅曲木曲木又求曲木\n曲木巳傅直木母所施矣先傅直\n木直木又求直木直木巳傅曲木亦無所施矣桓公\n謂管仲曰吾欲伐大國之不服者奈何管仲對曰先愛四封\n之内然后可以惡竟外之不善者先定卿\n大夫之家然后可以危鄰之敵國是故先王\n必有置也然后有廢也必有利也然后有害也\n桓公踐位令釁社塞禱祝鳬已疪獻\n胙祝曰除君苛疾與若之多虚而少實\n桓公不說瞋目而視祝鳬已疪祝鳬已\n疪授酒而祭之曰又與君之若賢桓公怒將誅之而\n未也以復管仲管仲於是知桓公之可以霸也\n桓公乗馬虎望見之而伏桓公問管仲曰今\n者寡人乗馬虎望見寡人而不敢行其故何也管仲對曰\n意者君乗駮馬而洀桓迎日而馳乎公曰然管仲對曰此\n駮象也駮食虎豹故虎疑焉楚伐莒莒君使人求救於齊桓\n公將救之管仲曰君勿救也公曰其故何也管仲對曰臣與\n其使者言三辱其君顔色不變臣使官無滿\n其禮三強其使者爭之以死莒\n君小人也君勿救桓公果不救而莒亡桓公放春三\n月觀於野桓公曰何物可比於君子之德乎隰朋對\n曰夫粟内甲以處中有卷城外有兵刄\n未敢自恃自命曰粟此其可\n比於君子之德乎管仲曰苗始其少也眴眴乎何其孺\n子也至其壯也莊莊乎何其士也\n至其成也由由乎玆免何其君子也天下得\n之則安不得則危故命之曰禾此其可比於君\n子之德矣桓公曰善\n桓公北伐孤竹未至卑耳之谿十里闟然止瞠然視\n援弓將射引而未敢發也謂左右曰見是前人乎左右對曰\n不見也公曰事其不濟乎寡人大惑今者寡人見人長尺而\n人物具焉冠右祛衣走馬前疾事其不濟乎寡人大惑豈有\n人若此者乎管仲對曰臣聞登山之神有俞兒者長尺而人\n物具焉霸王之君興而登山神見且走馬前疾道也袪衣示\n前有水也右袪衣示從右方渉也至卑耳之谿有賛水者\n曰從左方渉其深及冠從右方渉其深至膝若右渉其大\n濟桓公立拜管仲於馬前曰仲父之聖至若此寡人之抵罪\n也乆矣管仲對曰夷吾聞之聖人先知無\n形今巳有形而後知之臣非聖也善承敎也桓公使管\n仲求寗戚寗戚應之曰浩浩乎管仲不知至中食而慮之婢子\n曰公何慮管仲曰非婢子之所知也婢子曰公其母少少母賤\n賤昔者吳干戰未齓不得入軍門國子擿其齒\n遂入爲干國多百里徯秦國之飯牛者也穆\n公舉而相之遂霸諸侯由是觀之賤豈可賤少豈可少哉管\n仲曰然公使我求寗戚寗戚應我曰浩浩乎吾不識婢子曰\n詩有之浩浩者水育育者魚\n未有室家而安召我居寗子其\n欲室乎桓公與管仲闔門而謀伐莒未發也而巳聞於國其\n故何也管仲曰國必有聖人桓公曰然夫之役者有執席食以\n視上者必彼是邪於是\n乃令之復役母復相代少焉\n東郭郵至桓公令儐者延而上與之分級而上\n問焉曰子言伐莒者乎東郭郵曰然臣也桓公\n曰寡人不言伐莒而子言伐莒其故何也東郭郵對曰臣\n聞之君子善謀而小人善意臣意之也桓公曰子奚以\n意之東郭郵曰夫欣然喜樂者鍾鼓之色也夫淵然淸靜\n者縗絰之色也漻然豐滿而手足拇動者\n兵甲之色也日者臣視二君之在臺上也口開而不\n闔是言莒也舉手而指勢當莒也且臣觀小\n國諸侯之不服者唯莒於是臣故曰伐莒桓公曰善\n哉以微射明此之謂乎子其坐寡人與子同之\n客或欲見於齊桓公請仕上官授禄千鍾公以告管仲\n曰君予之客聞之曰臣不仕矣公曰何故對曰臣聞取人以\n人者其去人也亦用人吾不仕矣\n管子卷第十六\n"}
{"id": "KR3c0001_017", "series": "KR3c0001", "text": "管子卷第十七　唐司空房　玄齡　注\n　　　七臣七主第五十二　禁臧第五十三\n七臣七主第五十二　雜篇三\n或以平虚請論七主之過\n得六過一是以還自鏡以知得失以繩七\n臣得六過一是呼嗚美哉成事疾\n申主任勢守數以爲常周聽近逺以續明\n皆要審則法令固賞罰必則下服度\n不備待而得和則民反素也\n惠主豐賞厚賜以竭藏赦姦縱過以傷\n法藏竭則主權衰法傷則姦門闓故曰泰則反敗矣\n侵主好惡反法以自傷喜決難知以塞\n明從狙而好小察事無常而法\n令申不􁪜則國失勢芒主目伸\n五色耳常五聲四鄰不計司聲\n不聽則臣下恣行而國權大傾不􁪜則所\n惡及身勞主不明分職上下相干\n臣主同則刑振以豐豐振以刻\n去之而亂臨之而殆則後丗何得\n振主喜怒無度嚴誅無赦臣下振怒不知所\n錯則人反其故不􁪜則法數日衰而國失固\n芒主通人情以質疑故臣下無信盡自治其事則事多\n多則昬昬則緩急俱植\n不􁪜則見所不善餘力自失\n而罰故主虞而安吏\n肅而嚴民樸而親官無邪吏朝無姦臣下無侵爭丗無刑民\n故一人之治亂在其心一國之存亡在其主\n天下得失道一人出主好夲則民好墾草萊\n主好貨則人賈市主好宫室則工匠巧主好文釆則\n女工靡夫楚王好小腰而美人省食吳王好劔而國士輕死\n死與不食者天下之所共惡也然而爲之者何也從主之所\n欲也而況愉樂音聲之化乎夫男不田女不緇工技力於\n無用而欲土地之毛倉庫滿實不可得也土地\n不毛則人不足人不足則逆氣生逆氣生則令\n不行然彊敵發而起雖善者不能存何以効其然也\n曰昔者桀紂是也誅賢忠近讒賊之士而貴婦人好殺而不\n勇好富而忘貧馳獵無窮鼓樂無厭瑶臺玉餔不足處\n馳車千駟不足乗材女樂三千人鍾石絲竹之音不\n絶百姓罷乏君子無死卒莫有人人有反心遇周武\n王遂爲周氏之禽此營於物而失其情者也\n愉於淫樂而忘後患者也故設用無度國家踣舉\n爭不時必受其菑夫倉庫非虚空也商䆠非虚壞\n也法令非虚亂也國家非虚亡也\n彼時有春秋歳有敗凶政有急緩政有急緩故物有輕重\n歳有敗凶故民有義不足時有春秋\n故榖有貴賤而上不調淫故游商得以什伯其本也\n百姓之不田貧富之不\n訾皆用此作城郭不守兵士不用皆道此始\n夫亡國踣家者非無壤土也其所事者非其功也夫凶歳雷\n旱非無雨露也其燥濕非其時也亂丗煩政非無法令也其\n所誅賞者非其人也暴主迷君非無心腹也其所取舎非其\n術也故明主有六務四禁六務者何也一曰節用二曰賢佐三\n曰法度四曰必誅五曰天時六曰地冝四禁者何也春無殺\n伐無割大陵倮大衍伐大木斬大山行大\n火誅大臣收榖賦夏無遏水達名川塞大谷\n動土功射鳥獸秋母赦過釋罪緩刑冬無賦爵賞禄\n傷伐五藏故春政不禁則百長不生夏政不禁則五榖\n不成秋政不禁則姦邪不勝冬政不禁則地氣不藏四者俱\n犯則隂陽不和風雨不時大水漂州流邑大風\n漂屋折樹火暴焚地燋草天冬雷地冬霆草木夏\n落而秋榮蟄蟲不藏冝死者生冝蟄者鳴苴多螣蟇\n山多蟲六畜不蕃民多夭死國貧法亂逆氣下生故\n曰臺榭相望者亡國之廡也馳車充國者追㓂之馬也\n羽劔珠飾者斬生之斧也文釆簒組者燔功之窑也明\n王知其然故逺而不近也能去此取彼則人主道備矣\n夫法者所以興功懼暴也律者所以定分止爭也令\n者所以令人知事也法律政令者吏民規矩繩墨也夫矩不\n正不可以求方繩不信不可以求直法令者君臣之所共\n立也權勢者人主之所獨守也故人主失守則危臣吏失守\n則亂罪決於吏則治權斷於主則威民信其法\n則親是故明王審法愼權下上有分夫凡私之\n所起必生於主夫上好本則端正之士在前\n上好利則毀譽之士在側上多喜善賞不隨其\n功則士不爲用數出重法而不克其罪則\n姦不爲止明王知其然故見必然之政立必勝之罰故民\n知所必就而知所必去推則往召則來如墜重於髙如瀆水\n於地故法不煩而吏不勞民無犯禁故有百姓無怨\n於上上亦法臣法斷名決無誹譽故君\n法則主位安臣法則貨賂止而民無姦嗚呼美哉名斷言澤\n飾臣克親貴以爲名恬爵\n禄以爲髙好名則無實爲髙則不御\n故記曰無實則無勢失轡則馬焉制\n侵臣事小察以折法令好佼反而行私請\n故私道行則法度侵刑法繁則姦不禁王嚴\n誅則先民心亂臣多則造鍾鼓衆飾婦女以惽上故上惽則\n隟不計而司聲直禄是以\n諂臣貴而法臣賤此之謂微孤愚臣深罪\n厚罰以爲行重賦斂多兊道以爲上\n使身見憎而主受其謗故記稱之曰愚忠讒賊此\n之謂也姦臣痛言人情以驚主開罪黨以\n爲讎除讎則罪不辜罪不\n辜則與讎居故善言可惡以自信而主失\n親亂臣自爲辭功禄明爲下請\n厚賞居爲非母動爲善棟\n以非買名以是傷上而\n衆人不知之謂微攻\n禁藏第五十三　雜篇四\n禁藏於胷脅之内而禍避於萬里之外能以此制彼者唯能以\n巳知人者也\n夫冬日之不濫非愛冰也夏日之不煬非愛火\n也爲不適於身便於體也夫明王不美宫室非\n喜小也不聽鍾鼔非惡樂也爲其傷於本事而妨於敎也\n故先愼於巳而後彼官亦愼内而後外\n民亦務本而去未居民於其所樂事之\n於其所利賞之於其所善罰之於其\n所惡信之於其所餘財功之於其\n所無誅於下無誅者必誅者也\n有誅者不必誅者也以有刑至無刑者其法易\n而民全以無刑至有刑者其刑煩\n而姦多夫先易者後難\n先難而後易萬物盡然明王知其然\n故必誅而不赦必賞而不遷者非喜予而樂其殺也所以爲\n人致利除害也於以養老長弱\n完活萬民莫明焉夫不法法則治法\n者天下之儀也所以決疑而明是非也百姓所縣命也\n故明王愼之不爲親戚故貴易其法吏\n不敢以長官威嚴危其命民不以珠玉重寶犯其禁\n故主上視法嚴於親戚吏之舉令敬於\n師長民之承敎重於神寶故\n法立而不用刑設而不行也夫施功而不鈞位雖\n髙爲用者少赦罪而不一德雖\n厚不譽者多舉事而不時力雖盡其功\n不成刑賞不當斷斬雖多其暴不禁夫公之\n所加罪雖重下無怨氣私之所加賞雖多士不爲歡行法不\n道衆民不能順舉錯不當衆民不能成不\n攻不備當今爲愚人故聖人之制事也能節宫室適\n車輿以實藏則國必富位必尊能適衣服去\n玩好以奉夲而用必贍身必安矣能移無益之事無𥙷\n之費通幣行禮而黨必多交必親矣夫衆\n人者多營於物而苦其力勞其心故困而不贍大\n者以失其國小者以危其身凡人之情得所欲則樂逢所惡\n則憂此貴賤之所同有也近之不能勿欲逺之不能勿忘人\n情皆然而好惡不同各行所欲而安危異焉然\n后賢不肖之形見也夫物有多寡而情不能等事\n有成敗而意不能同行有進退而力不能兩也\n故立身於中養有節宫室足以避燥濕\n食飲足以和血氣衣服足以適寒温禮儀足以别貴賤游虞\n足以發歡欣棺槨足以朽骨衣衾足以朽肉墳墓足以道記\n不作無補之功不爲無益之事故意定而不\n營氣情氣情不營則耳目榖衣食足耳目榖衣食\n足則侵爭不生怨怒無有上下相親兵刄不用矣故適身行\n義儉約恭敬其唯無福禍亦不來矣驕傲侈泰離\n度絶理其唯無禍福亦不至矣是故君子上觀絶理\n者以自恐也下觀不及者以自隱也故\n曰譽不虚出而患不獨生福不擇家\n禍不索人此之謂也能以所聞瞻\n察則事必明矣故凡治亂之情皆道\n上始故善者圉之以害牽之以利能利\n害者財多而過寡矣夫凡人之情見\n利莫能勿就見害莫能勿避其商人通賈倍道兼行夜以續\n日千里而不逺者利在前也漁人之入海海深萬\n仭就彼逆流乗危百里宿夜不出者利在水也故\n利之所在雖千仭之山無所不上深源之下無所不入焉故善\n者勢利之在而民自美安不推而往不引而來不\n煩不擾而民自富如鳥之覆卯無形無聲而唯見其\n成夫爲國之本得天之時而爲經\n得人之心而爲紀法令爲維綱吏爲網罟\n什伍以爲行列賞誅爲文武繕農具當器械\n耕農當攻戰推引銚耨以當劔㦸\n𬒳蓑以當鎧鑐葅笠\n以當盾櫓故耕器具則戰器備農\n事習則功戰巧矣當春三月萩室熯造\n鑚燧易火杼井易水所以去兹毒\n也舉春祭塞乆禱以魚爲\n牲以蘖爲酒相召所以屬親戚也母殺\n畜生毋拊卯母伐木母夭英母拊竿\n所以息百長也賜鰥寡振孤獨貸無種與無賦\n所以勸弱民發五正赦薄罪出抅民解仇\n讎所以建時功施生榖也夏賞五\n德滿爵禄遷官位禮孝弟復賢力所以勸功也\n秋行五刑誅大罪所以禁淫邪止盜賊冬收\n五藏最萬物所以内作民也四時事備而民功\n百倍矣故春仁夏忠秋急冬閉\n順天之時約地之冝忠人之和故風雨時五榖\n實草木美多六畜蕃息國富兵彊民材而令行\n内無煩擾之政外無彊敵之患也夫動靜順然后和也不\n失其時然後富不失其法然后治故國不虚富民不虚治\n不治而昌不亂而亡者自古至今未甞有也\n故國多私勇者其兵弱吏多私智者其法亂\n民多私利者其國貧故德莫若博厚\n使民死之賞罰莫若必成使民信之夫善牧民者\n非以城郭也輔之以什司之以伍伍無非其人\n人無非其里里無非其家故奔亡者無所匿\n遷徙者無所容不求而約不召而來故\n民無流亡之意吏無備追之憂故主政可往於民\n民心可繋於主夫法之制民也猶陶之於埴冶之於\n金也故審利害之所在民之去就如火之於燥濕\n水之於髙下夫民之所生衣與食也食之所生水\n與土也所以富民有要食民有率率三十畒而足於卒歳歳\n兼美惡畒取一石則人有三十石果蓏素食當十石\n糠粃六畜當十石則人有五十石布帛麻絲旁入竒利未\n在其中也故國有餘藏民有餘食\n夫敘鈞者所以多寡也權衡者所以視重輕也戸藉\n田結者所以知貧富之不訾也故善者\n必先知其田乃知其人田備然后民可足也凡有天\n下者以情伐者帝以事伐者王以政\n伐者霸而謀有功者五一曰視其所愛以分其\n威一人兩心其内必衰也臣不\n用其國可危二曰視其隂所憎厚其貨賂得情\n可深身内情外其國可知\n三曰聽其淫樂以廣其心遺以竽瑟美人以\n塞其内遺以諂臣文馬以蔽其外\n外内蔽塞可以成敗四曰必深\n親之如典之同生隂内辯士使圖其計内\n勇士使髙其氣内人他國使倍其約絶其使拂其\n意是必士鬪兩國相敵必承其弊\n五曰深察其謀謹其忠臣\n揆其所使令内不信使有離意\n離氣不能令必内自賊忠臣巳死故政\n可奪此五者謀功之道也\n管子卷第十七\n"}
{"id": "KR3c0001_018", "series": "KR3c0001", "text": "管子卷第十八　唐司空房　玄齡　注\n　　　入國第五十四　九守第五十五\n　　　桓公問第五十六　度地第五十七\n入國第五十四雜篇五\n入國四旬五行九惠之敎一曰老老二\n曰慈㓜三曰恤孤四曰養疾五曰合獨六曰問疾七曰通窮八\n曰振困九曰接絶所謂老老者凡國都皆有掌老年七\n十巳上一子無征三月有饋肉八十巳上二子無征\n月有饋肉九十以上盡家無征日有酒肉死上共棺椁勸子\n弟精膳食問所欲求所嗜此之謂老老所\n謂慈㓜者凡國都皆有掌㓜士民有子子有㓜弱不勝飬爲\n累者有三㓜者無婦征四㓜者盡家無征五㓜又\n子之葆受二人之食能事而后止\n此之謂慈㓜所謂恤孤者凡國都皆有掌孤士人死子孤㓜\n無父母所養不能自生者屬之其郷黨知識故\n人養一孤者一子無征養二孤者二子無征養三孤者盡家無\n征掌孤數行問之必知其食飲飢寒身之膌胜而哀憐之\n此之謂恤孤所謂養疾者凡國都皆有掌養疾聾盲喑啞\n跛躄徧枯握遞不耐自生者上收而養之疾\n官而衣食之殊身而后止此之謂\n養疾所謂合獨者凡國都皆有掌媒丈夫無妻曰鰥婦人無\n夫曰寡取鰥寡而合和之予田宅而家室之三年然后事之\n此之謂合獨所謂問疾者凡國都皆有掌病士人有病\n者掌病以上令問之九十以上日一問八十巳上二日一問七十以\n上三日一問衆庶五日一問疾甚者以告上身問之掌病行於\n國中以問病爲事此之謂問病所謂通窮者凡國都皆有通\n窮若有窮夫婦無居處窮賔客絶粮食居其郷黨以聞者有\n賞不以聞者有罰此之謂通窮所謂振困者歳凶庸人訾厲\n多死喪㢮刑罰赦有罪散倉粟以食之此之謂振困所\n謂接絶者士民死上事死戰事使其知識故人受資於上\n而祠之此之謂接絶也\n九守第五十五雜篇六\n安徐而靜柔節先定虚心平意以\n待湏\n　　　　　　右主位\n目貴明耳貴聦心貴智以天下之目視則無不見也以天下之\n耳聽則無不聞也以天下之心慮則無不知也輻湊並進則\n明不塞矣\n　　　　　　右主明\n聽之術曰勿望而距勿望而許許之則\n失守距之則閉塞髙山仰之不可極也深\n淵度之不可測也神明之德正靜\n其極也\n　　　　　右主聽\n用賞者貴誠用刑者貴必刑賞信必於耳目之所見則其所\n不見莫不闇化矣誠暢乎天地通於神明見姦僞也\n\n　　　　　右主賞\n一曰天之二曰地之三曰人之四曰上下左\n右前後熒惑其處安在\n　　　　　　右主問\n心不爲九竅九竅治君不爲五官五官治\n爲善者君予之賞爲非者君予之罰君因其所以來因而予\n之則不勞矣聖人因之故能掌之\n因之修理故能長乆\n　　　　　　右主因\n人主不可不周人主不周則羣臣下亂\n寂乎其無端也外内不通安知所怨關\n閈不開善否無原\n　　　　　　右主周\n一曰長目二曰飛耳三曰樹明明知千里之外隱微之中曰\n動姦姦動則變更矣\n　　　　　　右主叅\n脩名而督實按實而定名名實相生反相爲情名實當則治\n不當則亂名生於實實生於德德生於理理生於智智生於當\n　　　　　　右督名\n桓公問第五十六　雜篇七\n齊桓公問管子曰吾念有而勿失得而勿忘爲之有道乎對\n曰勿創勿作時至而隨母以私好惡害公正察民所惡以自\n爲戒黃帝立明臺之議者上觀於賢也堯有衢室\n之問者下聽於人也舜有告善之旌而主不蔽也禹立建鼓\n於朝而備訊唉湯有緫街之庭以觀人誹也武王\n有靈臺之復而賢者進也此古聖帝明王所以有而勿\n失得而勿忘者也桓公曰吾欲效而爲之其名云何對曰名\n曰嘖室之議曰法簡而易行刑審而不犯事約而易\n從求寡而易足人有非上之所過謂之正士内於\n嘖室之議有司執事者咸以厥事奉職而不忘\n爲此嘖室之事也請以東郭牙爲之此人能以正事爭於君\n前者也桓公曰善\n度地第五十七　雜篇八\n昔者桓公問管仲曰寡人請問度地形而爲國者其何如而\n可管仲對曰夷吾之所聞能爲霸王者蓋天子聖人也故聖\n人之處國者必於不傾之地而擇地形之肥饒\n者郷山左右經水若澤内爲落渠之冩因\n大川而注焉乃以其天材地之所生利養其\n人以育六畜天下之人皆歸其德而惠其義\n乃別制斷之州者謂之術不滿術者謂\n之里故百家爲里里十爲術術十爲州州十爲都都十爲霸\n國不如霸國者國也以奉天子天子有\n萬諸侯也其中有公侯伯子男焉天子中而處此謂因天之\n固歸地之利内爲之城城外爲之郭郭外爲之土\n閬地髙則溝之下則堤之命之曰金城樹以荆棘上相\n穯著者所以爲固也歳脩増而母已時脩増而\n無巳福及孫子此謂人命萬丗無窮之利人君之葆守也\n臣服之以盡忠於君君體有之以臨天下故能爲\n天下之民先也此宰之任則臣之義也故善爲國者\n必先除其五害人乃終身無患害而孝慈焉桓公曰願聞五\n害之說管仲對曰水一害也旱一害也風霧雹霜一害也厲一\n害也蟲一害也此謂五害五害之屬水最爲大五害已除人\n乃可治桓公曰願聞水害管仲對曰水有大小又有逺近水\n之出於山而流入於海者命曰經水水別於他水\n入於大水及海者命曰枝水山之溝一有水一母\n水者命曰谷水水之出於他水溝流於大水及海者命曰川\n水岀地而不流者命曰淵水此五水者因其利而往之可也\n因而扼之可也而不乆常有危殆矣\n桓公曰水可扼而使東西南北及髙乎\n管仲對曰可夫水之性以髙走下則疾至於􁥊石而\n下向髙即留而不行故髙其上領瓴之尺有十分之三里滿四十\n九者水可走也\n乃迂其道而逺之以勢行之\n水之性行至曲必留退滿則後推前\n地下則平行地髙即控杜曲則擣毁\n杜曲激則躍躍則倚倚則\n環環則中中則涵涵則塞塞則\n移移則控空則水妄行水妄行則傷人傷人則困困則\n輕法輕法則難治難治則不孝不孝則不臣矣故五害之屬\n傷殺之類禍福同矣知備此五者人君天地矣桓公\n曰請問備五害之道管子對曰請除五害之說以水爲始請\n爲置水官令習水者爲吏大夫大夫佐各一人率部校長官\n佐各財足乃取水左右各一人使爲都匠水工\n令之行水道城郭堤川溝池官府寺舎及州中當繕治者給\n卒財足令曰常以秋歳末之時閱其民案\n家人比地定什伍口數别男女大小其不爲用\n者輒免之有錮病不可作者疾之\n可省作者半事之并行以定甲士當\n𬒳兵之數上其都都以臨\n下視有餘不足之處輒下水官水官亦以甲士當被兵之數\n與三老里有司伍長行里因\n父母案行閱具備水之器以冬無\n事之時籠臿板築各什六土車什一雨輂什二\n食器兩具人有之錮藏里中以給喪器\n後常令水官吏與都匠因三老里有司伍長案\n行之常以朔日始出閱具之取完堅補弊乆去苦惡\n常以冬少事之時令甲士以更次益薪積之水旁州大\n夫將之唯母後時其積薪也以事之巳其\n作土也以事未起天地和調日有長乆以此觀之其利\n百倍故常以母事具器母事用之水常可制而使母敗此謂\n素有備而豫具者也桓公曰當何時作之管子曰春三月天\n地乾燥水糾列之時也山川涸落天氣下地氣上萬物交通\n故事巳新事未起草木荑生可食寒暑調日夜分分之後夜\n日益短晝日益長利以作土功之事土乃益剛令甲士作堤大\n水之旁大其下小其上隨水而行地有不生草者必爲之囊\n大者爲之堤小者爲之防夾水四道禾稼不傷歳埤増之樹\n以荆棘以固其地雜之以栢楊以備決水民得其饒是謂流\n膏令下貧守之往往而爲界可以母敗當夏三月天地氣壯\n大暑至萬物榮華利以疾􁄓殺草薉使令不欲擾命曰不長\n不利作土功之事放農焉利皆耗十分之五土功不成當秋\n三月山川百泉踊降雨下山水出海路距雨露屬天地湊汐\n利以疾作收斂母留一日把百日餔民母男女皆行於野不\n利作土功之事濡濕日生土弱難成利耗什分之六土工之事\n亦不立當冬三月天地閉藏暑雨止大寒起萬物實熟利以\n塡塞空郄繕邊城塗郭術平度量正權衡虚牢獄實廥倉君\n修樂與神明相望凡一年之事畢矣舉有功賞賢罰有罪遷\n有司之吏而第之不利作土功之事利耗什分之七土剛不立\n晝日益短而夜日益長利以作室不利以作堂四時以得四\n害皆服桓公曰寡人悖不知四害之服奈何管仲對曰冬作土\n功發地藏則夏多暴雨秋霖不止春不收枯骨朽脊伐枯木\n而去之則夏旱至矣夏有大露原煙噎下百草人釆食之傷\n人人多疾病而不止民乃恐殆君令五官之吏與三老里有司\n伍長行里順之令之家起火爲温其田及宫中皆蓋井母令\n毒下及食器將飲傷人有下蟲傷禾稼凡天菑害之下也君\n子謹避之故不八九死也大寒大暑大風大雨其至不時者\n此謂四刑或遇以死或遇以生君子避之是亦傷人故吏者\n所以敎順也三老里有司伍長者所以爲率也五者巳具民\n無願者願其畢也故常以冬日順三老里有司伍長以冬賞\n罰使各應其賞而服其罰五者不可害則君之法犯矣此示\n民而易見故民不比也\n桓公曰凡一年之中十二月作土功有時則爲之非其時而\n敗將何以待之管仲對曰常令水官之吏冬時行堤防可治\n者章而上之都都以春少事作之巳作之後常案行堤有毀\n作大雨各葆其所可治者趣治以徒隷給大雨堤防可衣者\n衣之衝水可据者据之終歳以母敗爲固此謂備之常時禍\n何從來所以然者獨水蒙壤自塞而行者江河之謂也歳髙\n其堤所以不沒也春冬取土於中秋夏取土於外濁水入之不\n能爲敗桓公善仲父之語寡人畢矣然則寡人何事乎哉亟\n爲寡人敎側臣\n管子卷第十八\n"}
{"id": "KR3c0001_019", "series": "KR3c0001", "text": "管子卷第十九　唐司空房　玄齡　注\n　　　　地貟第五十八　弟子職第五十九\n地貟第五十八雜篇九\n夫管仲之匡天下也其施七尺瀆田悉徙\n五種無不冝其立后而手實\n其木冝蚖菕與杜松其草冝楚棘見是土也命\n之曰五施五七三十五尺而至於泉\n呼音中角其水倉其民彊赤壚歷彊肥\n五種無不冝其麻白其布黃其草冝白茅與雚其木冝赤\n棠見是土也命之曰四施四七二十八尺而至於泉呼音中商\n其水白而甘其民壽黃唐無冝也唯冝黍秫也冝縣澤\n行廧落地潤數毀難以立邑置\n廧其草冝黍秫與茅其木冝􁁤擾桑\n見是土也命之曰三施三七二十一尺而至於泉呼音\n中宫其泉黃而糗流徙斥埴冝大菽與\n麥其草冝萯雚其木冝杞見是土也命之曰再施二七十\n四尺而至於泉呼音中羽其泉鹹水流徙黒埴冝稻麥其草\n冝苹蓨其木冝白棠見是土也命之曰一施七尺而\n至於泉呼音中徴其水黒而苦\n凡聽徴如負猪豕覺而駭凡聽羽如鳴馬在野凡聽宫如牛\n鳴窌中凡聽商如離羣羊凡聽角如雉登木以鳴音疾以\n淸凡將起五音凡首先主一而三之四開以合九九\n以是生黃鍾小素之首以成宫\n三分而益之以一爲百有八爲徴\n不無有三分而去其乗適足以是生商\n有三分而復於其所以是成羽\n有三分去其乗適足以是成角\n墳延者六施六七四十二尺而至於泉陜之芳七施\n七七四十九尺而至於泉祀陜八施七八五十六尺而至於泉杜\n陵九施七九六十三尺而至於泉延陵十施七十尺而至於泉\n環陵十一施七十七尺而至於泉蔓山十二施八十四尺而至\n於泉付山十三施九十一尺而至於泉付山白徒十四施九十\n八尺而至於泉中陵十五施百五尺而至於泉靑山十六施百\n一十二尺而至於泉靑龍之所居庚泥不可得泉\n赤壤􁟛山十七施百一十九尺而至於泉其下靑商\n不可得泉􁨺山白壤十八施百二十六尺而至於泉其下\n駢石不可得泉徒山十九施百三十三尺而至於\n泉其下有灰壤不可得泉髙陵土山二十施百四十尺而至\n於泉山之上命之曰縣泉其地不乾其草如茅與走\n其木乃樠鑿之二尺乃至於泉山之上命曰復吕其草魚\n膓與蕕其木乃柳鑿之三尺而至於泉山之上命之曰泉英\n其草蘄白昌其木乃楊鑿之五尺而至於泉山之材其\n草兢與薔其木乃格鑿之二七十四尺而至於泉山之\n側其草葍與蔞其木乃品榆鑿之三七二十一尺而至於泉\n凡草土之道各有榖造或髙或下各有草土\n葉下於􁈗􁈗下於莧莧下於\n蒲蒲下於葦葦下於雚雚下於蔞蔞下於荓荓下於蕭\n蕭下於薜薜下於萑萑下於茅凡彼草物有十二衰\n各有所歸九州之土爲九十物每州有常而物\n有次羣土之長是唯五粟五粟之物或赤或靑或白或黒或\n黃五粟五章五粟之狀淖而不肕剛而不觳不濘車輪不\n汙手足其種大重細重白莖白秀無不冝也五粟之土若在陵\n在山在隫在衍其隂其陽盡冝桐柞莫不秀長其榆其柳\n其檿其桑其柘其櫟其槐其楊羣木蕃滋數大條直以長\n其澤則多魚牧則冝牛羊其地其樊俱冝竹箭藻龜楢檀\n五臭生之薜荔白芷蘪蕪椒連五臭所校寡疾難老\n士女皆好其民工巧其泉黄白其人夷姤五粟之土\n乾而不挌湛而不澤無髙下葆澤以處是謂粟土\n粟土之次曰五沃五沃之物或赤或靑或黃或白或黒五沃五\n物各有異則五沃之狀剽怸槖土蟲易全處\n怸剽不白下乃以澤其種大苗\n細苗赨莖黒秀箭長五沃之土若在丘在\n山在陵在岡若在陬陵之陽其左其右冝彼羣木桐柞枎櫄\n及彼白梓其梅其杏其桃其李其秀生莖起其棘其棠其槐\n其楊其榆其桑其杞其枋羣木數大條直以長其隂則生之\n楂蔾其陽則安樹之五麻若髙若下不擇疇所其麻大者如箭\n如葦大長以美其細者如雚如蒸欲有與各大者不類\n小者則治揣而藏之若衆練絲五臭疇\n生蓮與蘪蕪藁本白芷其澤則多魚牧則冝\n牛羊其泉白靑其人堅勁寡有疥騷終無痟酲五\n沃之土乾而不斥湛而不澤無髙下葆澤以處是謂沃\n土沃土之次曰五位五位之物五色雜英各有異章五位之狀\n不塥不灰靑怸以菭及其種大葦無\n細葦無赨莖白秀五位之土若在岡在陵在隫在衍在丘在\n山皆冝竹箭求黽楢檀其山之淺有蘢與斥羣\n木安逐條長數大其桑其松其𣏌其茸種木\n胥容榆桃柳棟羣藥安生薑與桔梗小辛大蒙其\n山之梟多桔符榆其山之末有箭與苑其山之旁有彼\n黃䖟及彼白昌山蔾葦芒羣藥安聚以圉民殃其林其漉其\n槐其楝其柞其榖羣木安逐鳥獸安施旣有麋麃又\n且多鹿其泉靑黒其人輕直省事少食無髙下葆澤\n以處是謂位土位土之次曰五蘟五蘟之狀黒土黒菭靑\n怵以肥芬然若灰其種櫑葛赨莖黄秀恚目\n其葉若苑以蓄殖果木不若三土以十分\n之二是謂蘟土蘟土之次曰五壤五壤之狀芬\n然若澤若屯土其種大水腸細水腸赨莖\n黃秀以慈忍水旱無不冝也蓄殖果木不若土以十分之\n二是謂壤土壤土之次曰五浮五浮之狀捍然如米\n以葆澤不離不坼其種忍蘟忍葉如雚葉以長狐\n茸黃莖黒莖黒秀其粟大無不冝也蓄殖果木不\n如三土以十分之二凡上土三十物種十二物中土曰五怸五怸\n五狀廩焉如壏潤濕以處其種大稷細稷赨莖黃秀\n慈忍水旱細粟如麻蓄殖果木不若三土以十分之三\n怸土之次曰五纑五纑之狀彊力剛堅其種大邯鄲細邯\n鄲莖葉如枎櫄其粟大蓄殖果木不若三\n土以十分之三纑土之次曰五壏五壏之狀芬焉若糠以肥\n其種大荔細荔靑莖黃秀蓄殖果木不若三土以十分\n之三壏土之次曰五剽五剽之狀華然如芬以脤其\n種大秬細秬黒莖青秀蓄殖果木不若三土以十分之\n四剽土之次曰五沙五沙之狀粟焉如屑塵厲\n其種大萯細萯白莖青秀以蔓蓄殖果木不如三土\n以十分之四沙土之次曰五塥五塥之狀累然如僕累\n不忍水旱其種大樛𣏌細樛𣏌黒莖黒秀蓄殖果木\n不若三土以十分之四凡中土三十物種十二物下土曰五猶五\n猶之狀如糞其種大華細華白莖黒秀蓄殖果木不如\n三土以十分之五猶土之次曰五􁙪五􁙪之狀如䑕肝其種青\n梁黒莖黒秀蓄殖果木不如三土以十分之五􁙪土之次曰\n五殖五殖之狀甚澤以䟽離坼以臞塉其種鴈膳黒實\n朱跗黃實蓄殖果木不如三土以十分之六五殖之次曰\n五觳五觳之狀婁婁然不忍水旱其種大菽細菽多\n白實蓄殖果木不如三土以十分之六觳土之次曰五鳬五鳬\n之狀堅而不骼其種陵稻黒鵝馬夫蓄\n殖果木不如三土以十分之七鳬土之次曰五桀五桀之狀甚\n鹹以苦其物爲下其種白稻長狹蓄殖果木不如\n三土以十分之七凡下土三十物其種十二物凡土物九十其\n種三十六\n弟子職第五十九　雜篇十\n先生施敎弟子是則温恭自虚所受是極\n見善從之聞義則服温柔孝悌母驕恃力志母\n虚邪行必正直游居有常必就有德顔色整齊中心\n必式夙興夜寐衣帶必飾朝益暮習小心翼翼一此不解是\n謂學則\n少者之事夜寐蚤作旣拚盥漱執事有恪攝\n衣共盥先生乃作沃盥徹盥汎拚正席\n先生乃坐出入恭敬如見賔客危坐郷師顔色母怍\n受業之紀必由長始一周則然其餘則否\n始誦必作其次則巳\n凡言與行思中以爲紀古之將興者必由此始\n後至就席狹坐則起若有賔客弟子駿作\n對客無讓應且遂行趨進受命所求雖\n不在必以反命反坐復業若有所疑捧手問之師\n出皆起至於食時先生將食弟子饌饋攝衽盥漱\n跪坐而饋置醬錯食陳膳母悖凡置彼食鳥獸魚鼈必先\n菜羹羹胾中別胾在醬前其設\n要方飯是爲卒左酒右醬告\n具而退捧手而立三飯二斗左執虚豆右執挾匕\n周還而貳唯嗛之視同嗛以齒\n周則有始柄尺不跪是謂貳紀先生\n巳食弟子乃徹趨走進漱拚前板祭先生有命\n弟子乃食以齒相要坐必盡席飯必捧􁂝羹不以\n手亦有據膝母有隱肘旣食乃飽循咡覆手\n振衽掃席巳食者作摳衣而降旋而\n郷席各徹其餽如於賔客旣徹并器乃還而立\n凡拚之道實水于盤攘臂袂及肘堂上\n則播灑室中握手執箕膺揲厥中有帚\n入戸而立其儀不貸執帚下箕倚千戸\n側凡拚之紀必由奥始俯仰磬折拚母有徹\n拚前而退聚於戸内坐板排\n之以葉適已實帚于箕先生若作乃興而辭\n坐執而立遂出弃之旣拚反立是協是稽\n暮食復禮昬將舉火執燭隅坐錯揔之\n法橫于坐所櫛之逺近乃承厥火\n居句如矩蒸閒容蒸然者處下\n捧椀以爲緒右手執燭左手正櫛\n有墮代燭交坐母倍尊者乃取厥櫛遂出是\n去先生將息弟子皆起敬奉枕席問所何趾俶衽則請有常\n則否先生旣息各就其友相切相磋各長\n其儀周則復始是謂第子之紀\n言昭第六十亡　雜篇十一\n脩身第六十一亡　雜篇十二\n問霸第六十二亡　雜篇十三\n牧民解第六十三亡　管子解一\n管子卷第十九\n"}
{"id": "KR3c0001_020", "series": "KR3c0001", "text": "管子卷第二十　唐司空房　玄齡　注\n　　　形勢解第六十四\n形勢解第六十四　管子解二\n山者物之髙者也惠者主之髙行也慈者父母之髙行也忠者\n臣之髙行也孝者子婦之髙行也故山髙而不崩則祈羊至\n主惠而不解則民奉養父母慈而不解則子婦順臣下忠而\n不解則爵禄至子婦孝而不解則美名附故節髙而不解則\n所欲得矣解則不得故曰山髙而不崩則祈羊至矣\n淵者衆物之所生也能深而不涸則沈王至主者人之所仰\n而生也能寛𥙿純厚而不苛忮則民人附父母者子婦之所\n受敎也能慈仁敎訓而不失理則子婦孝臣下者主之所用\n也能盡力事上則當於主子婦者親之所以安也能孝弟順\n親則當於親故淵涸而無水則沈玉不至主苛而無厚則萬\n民不附父母暴而無恩則子婦不親臣下墮而不忠則卑辱\n困窮子婦不安親則禍憂至故淵不涸則所欲者至涸則不\n至故曰淵深而不涸則沈玉極\n天覆萬物制寒暑行日月次星辰天之常也治之以理終而\n復始主牧萬民治天下莅百官主之常也治之以法終而復\n始和子孫屬親戚父母之常也治之以義終而復始敦敬忠\n信臣下之常也以事其主終而復始愛親善養思敬奉敎子\n婦之常也以事其親終而復始故天不失其常則寒暑得其\n時日月星辰得其序主不失其常則羣臣得其義百官守其\n事父母不失其常則子孫和順親戚相驩臣下不失其常則\n事無過失而官職政治子婦不失其常則長幼理而親踈和\n故用常者治失常者亂天未甞變其所以治也故曰天不變\n其常\n地生養萬物地之則也治安百姓主之則也敎護家事父母\n之則也正諫死節臣下之則也盡力共養子婦之則也地不\n易其則故萬物生焉主不易其利故百姓安焉父母不易其\n則故家事辦焉臣下不易其則故主無過失子婦不易其則\n故親養備具故用則者安不用則者危地未甞易其所以安\n也故曰地不易其則\n春者陽氣始上故萬物生夏者陽氣畢上故萬物長秋者隂\n氣始下故萬物收冬者隂氣畢下故萬物藏故春夏生長秋\n冬收藏四時之節也賞賜刑罰主之節也四時末甞不生殺\n也主未甞不賞罰也故曰春秋冬夏不更其節也\n天覆萬物而制之地載萬物而養之四時生長萬物而收藏之\n古以至今不更其道故曰古今一也蛟龍水蟲之神者也乗\n於水則神立失於水則神廢人主天下之有威者也得民則\n威立失民則威廢蛟龍待得水而后立其神人主待得民而\n后成其威故曰蛟龍得水而神可立也\n虎豹獸之猛者也居深林廣澤之中則人畏其威而載之人主\n天下之有勢者也深居則人畏其勢故虎豹去其幽而近於人則\n人得之而易其威人主去其門而迫於民則民輕之而傲其\n勢故曰虎豹託幽而威可載也\n風漂物者也風之所漂不避貴賤美惡雨濡物者也雨之所\n墮不避大小強弱風雨至公而無私所行無常郷人雖遇漂\n濡而莫之怨也故曰風雨無郷而怨怒不及也\n人主之所以令則行禁則止者必令於民之所好而禁於民\n之所惡也民之情莫不欲生而惡死莫不欲利而惡害故上\n令於生利人則令行禁於殺害人則禁止令之所以行者必\n民樂其政也而令乃行故曰貴有以行令也\n人主之所以使下盡力而親上者必爲天下致利除害也故\n德澤加於天下惠施厚於萬物父子得以安羣生得以育\n故萬民驩盡其力而樂爲上用入則務本疾作以實倉廩\n出則盡節死敵以安社稷雖勞苦卑辱而不敢告也此賤人\n之所以亡其卑也故曰賤有以亡卑\n起居時飲食節寒暑適則身利而壽命益起居不時飲食\n不節寒暑不適則形體累而壽命損人惰而侈則貧力而儉\n則富夫物莫虚至必有以也故曰壽夭貧富無徒歸也法立\n而民樂之令出而民銜之法令之合於民心如符節之相得也\n則主尊顯故曰銜令者君之尊也\n人主出言順於理合於民情則民受其辭民受其辭則名聲\n章故曰受辭者名之運也明主之治天下也靜其民而不擾佚\n其民而不勞不擾則民自循不勞則民自試故曰上無事而\n民自試\n人主立其度量陳其分職明其法式以莅其民而不以言先之\n則民循正所謂抱蜀者祠器也故曰抱蜀不言而廟堂旣脩\n將將鴻鵠貌之美者也貎美故民歌之德義者行之美者也\n德義美故民樂之民之所歌樂者美行德義也而明主鴻鵠\n有之故曰鴻鵠將將維民歌之\n濟濟者誠莊事斷也多士者多長者也周文王誠莊事斷故\n國治其羣臣明理以佐主故主明主明而國治竟内被其利\n澤殷民舉首而望文王願爲文王臣故曰濟濟多士殷民化之\n紂之爲主也勞民力奪民財危民死冤暴之令加於百姓㦧\n毒之使施於天下故大臣不親小民疾怨天下畔之而願爲\n文王臣者紂自取之也故曰紂之失也無儀法程式蜚揺而\n無所定謂之蜚蓬之問蜚蓬之問明主不聽也無度之言明\n主不許也故曰蜚蓬之問不在所賔\n道行則君臣親父子安諸生育故明主之務務在行道不顧\n小物燕爵物之小者也故曰燕爵之集道行不顧\n明主之動靜得理義號令順民心誅殺當其罪賞賜當其功\n故雖不用犧牲珪璧禱於鬼神鬼神助之天地與之舉事而\n有福亂主之動作失義理號令逆民心誅殺不當其罪賞賜\n不當其功故雖用犧牲珪璧禱於鬼神鬼神不助天地不與\n舉事而有禍故曰犠牲珪璧不足以享鬼\n主之所以爲功者富強也故國富兵強則諸侯服其政鄰敵\n畏其威雖不用寶幣事諸侯諸侯不敢犯也主之所以爲罪\n者貧弱也故國貧兵弱戰則不勝守則不固雖出名器重寶\n以事鄰敵不免於死亡之患故曰主功有素寶幣奚爲\n羿古之善射者也調和其弓矢而堅守之其操弓也審其髙下有\n必中之道故能多發而多中明主猶羿也平和其法審其廢\n置而堅守之有必治之道故能多舉而多當道者羿之所以必\n中也主之所以必治也射者弓弦發矢也故曰羿之道非射也\n造父善馭馬者也善視其馬節其飲食度量馬力審其足走\n故能取逺道而馬不罷明主猶造父也善治其民度量其力\n審其技能故立功而民不困傷故術者造父之所以取逺道\n也主之所以立功名也馭者操轡也故曰造父之術非馭也\n奚仲之爲車器也方圜曲直皆中規矩鈎繩故機旋相得用\n之牢利成器堅固明主猶奚仲也言辭動作皆中術數故衆\n理相當上下相親巧者奚仲之所以爲器也主之所以爲治\n也斲削者斤刀也故曰奚仲之巧非斲削也\n民利之則來害之則去民之從利也如水之走下於四方無擇\n也故欲來民者先起其利雖不召而民自至設其所惡雖召\n之而民不來也故曰召逺者使無爲焉\n莅民如父母則民親愛之道之純厚遇之有實雖不言曰吾\n親民而民親矣莅民如仇讎則民踈之道之不厚遇之無實\n詐僞並起雖言曰吾親民民不親也故曰親近者言無事焉\n明主之使逺者來而近者親也爲之在心所謂夜行者心行\n也能心行德則天下莫能與之爭矣故曰唯夜行者獨有之乎\n爲主而賊爲父母而暴爲臣下而不忠爲子婦而不孝四者\n人之大失也大失在身雖有小善不得爲賢所謂平原者下\n澤也雖有小封不得爲髙故曰平原之隰奚有於髙\n爲主而惠爲父母而慈爲臣下而忠爲子婦而孝四者人之\n髙行也髙行在身雖有小過不爲不肖所謂大山者山之髙\n者也雖有小隈不以爲深故曰大山之隈奚有於深\n毀訾賢者之謂訾推譽不肖之謂讆訾讆之人得用則\n人主之明蔽而毀譽之言起任之大事則事不成而禍患至\n故曰訾讆之人勿與任大\n明主之慮事也爲天下計者謂之譕臣譕臣則海内被其澤\n澤布於天下後世享其功久逺而利愈多故曰譕臣者可與\n逺舉\n聖人擇可言而后言擇可行而后行偷得利而后有害偷得\n樂而后有憂者聖人不爲也故聖人擇言必顧其累擇行必\n顧其憂故曰顧憂者可與致道\n小人者枉道而取容適主意而偷說備利而偷得如此者其\n得之雖速禍患之至亦急故聖人去而不用也故曰其計也\n速而憂在近者徃而勿召也\n舉一而爲天下長利者謂之舉長舉長則被其利者衆而德\n義之所見逺故曰舉長者可逺見也\n天之裁大故能兼覆萬物地之裁大故能兼載萬物人主之\n裁大故容物多而衆人得比焉故曰裁大者衆之所比也\n貴富尊顯民歸樂之人主莫不欲也故欲民之懷樂已者必\n服道德而勿猒也而民懷樂之故曰美人之懷定服而勿猒也\n聖人之求事也先論其理義計其可否故義則求之不義則\n止可則求之不可則止故其所得事者常爲身寶小人之求\n事也不論其理義不計其可否不義亦求之不可亦求之故\n其所得事者未甞爲頼也故曰必得之事不足頼也\n聖人之諾巳也先論其理義計其可否義則諾不義則巳可\n則諾不可則巳故其諾未甞不信也小人不義亦諾不可亦\n諾言而必諾故其諾未必信也故曰必諾之言不足信也\n謹於一家則立於一家謹於一郷則立於一郷謹於一國則\n立於一國謹於天下則立於天下是故其所謹者小則其所\n立亦小其所謹者大則其所立亦大故曰小謹者不大立\n海不辭水故能成其大山不辭土石故能成其髙明主不猒\n人故能成其衆士不猒學故能成其聖飺者多所惡\n也諫者所以安主也食者所以肥體也主惡諫則不安人飺\n食則不肥故曰飺食者不肥體也\n言而語道德忠信孝弟者此言無棄者天公平而無私故美\n惡莫不覆地公平而無私故小大莫不載無棄之言公平而\n無私故賢不肖莫不用故無棄之言者參伍於天地之無私\n也故曰有無棄之言者必參之於天地矣\n明主之官物也任其所長不任其所短故事無不成而功無\n不立亂主不知物之各有所長所短也而責必備夫慮事定\n物辯明禮義人之所長而蝚蝯之所短也縁髙出險\n蝚蝯之所長而人之所短也以蝚蝯之所長責人故其令廢而\n責不塞故曰墜岸三仭人之所大難也而蝚蝯飲焉\n明主之舉事也任聖人之慮用衆人之力而不自與焉故事\n成而福生亂主自智也而不因聖人之慮矜奮自功而不因\n衆人之力專用已而不聽正諫故事敗而禍生故曰伐矜好\n專舉事之禍也\n馬者所乗以行野也故雖不行於野其養食馬也未甞解惰也\n民者所以守戰也故雖不守戰其治養民也未甞解惰也故\n曰不行其野不違其馬\n天生四時地生萬財以養萬物而無取焉明主配天地者也\n教民以時勸之以耕織以厚民養而不伐其功不私其利故\n曰能予而無取者天地之配也\n解惰簡慢以之事主則不忠以之事父母則不孝以之起事\n則不成故曰怠倦者不及也\n以規矩爲方圜則成以尺寸量短長則得以法數治民則安\n故事不廣於理者其成若神故曰無廣者疑神\n事主而不盡力則有刑事父母而不盡力則不親受業問學\n而不加務則不成故朝不勉力務進夕無見功故曰朝忘其\n事夕失其功\n中情信誠則名譽美矣脩行謹敬則尊顯附矣中無情實則\n名聲惡矣脩行慢易則汙辱生矣故曰邪氣襲内正色乃衰也\n爲人君而不明君臣之義以正其臣則臣不知於爲臣之理以\n事其主矣故曰君不君則臣不臣\n爲人父而不明父子之義以敎其子而整齊之則子不知爲\n人子之道以事其父矣故曰父不父子不子\n君臣親上下和萬民輯故主有令則民行之上有禁則民不\n犯君臣不親上下不和萬民不輯故令則不行禁則不止故\n曰上下不和令乃不行\n言辭信動作莊衣冠正則臣下肅言辭慢動作虧衣冠惰則\n臣下輕之故曰衣冠不正則賔者不肅\n儀者萬物之程式也法度者萬民之儀表也禮義者尊卑之\n儀表也故動有儀則令行無儀則令不行故曰進退無儀則\n政令不行\n人主者温良寛厚則民愛之整齊嚴莊則民畏之故民愛\n之則親畏之則用夫民親而爲用主之所急也故曰且懷且\n威則君道備矣\n人主能安其民則事其主如事其父母故主有憂則憂之有\n難則死之主視民如土則民不爲用主有憂則不憂有難則\n不死故曰莫樂之則莫哀之莫生之則莫死之\n民之所以守戰至死而不衰者上之所以加施於民者厚也故\n上施厚則民之報上亦厚上施薄則民之報上亦薄故薄施\n而厚責君不能得之於臣父不能得之於子故曰往者不至\n來者不極\n道者扶持衆物使得生育而各終其性命者也故或以治郷\n或以治國或以治天下故曰道之所言者一也而用之者異\n聞道而以治一郷親其父子順其兄弟正其習俗使民樂其\n上安其土爲一郷主幹者郷之人也故曰有聞道而好爲郷\n者一郷之人也\n民之從有道也如飢之先食也如寒之先衣也如暑之先隂\n也故有道則民歸之無道則民去之故曰道往者其人莫來\n道來者其人莫往\n道者所以變化身而之正理者也故道在身則言自順行自\n正事君自忠事父自孝遇人自理故曰道之所設身之化也\n天之道滿而不溢盛而不衰明主法象天道故貴而不驕\n富而不奢行理而不惰故能長守貴富久有天下而不失也\n故曰持滿者與天\n明主救天下之禍安天下之危者也夫救禍安危者必待萬\n民之爲用也而后能爲之故曰安危者與人\n地大國富民衆兵強此盛滿之國也雖巳盛滿無德厚以安\n之無度數以治之則國非其國而民無其民也故曰失天之\n度雖滿必涸\n臣不親其主百姓不信其吏上下離而不和故雖自安必且\n危之故曰上下不和雖安必危\n主有天道以禦其民則民一心而奉其上故能貴富而久王\n天下失天之道則民離畔而不聽從故主危而不得久王天\n下故曰欲王天下而失天之道天下不可得而王也\n人主務學術數務行正理則化變日進至於大功而愚人不\n知也亂主淫佚邪枉日爲無道至於滅亡而不自知也故曰\n莫知其爲之其功旣成莫知其舎之也藏之而無形\n古者三王五伯皆人主之利天下者也故身貴顯而子孫𬒳\n其澤桀紂幽厲皆人主之害天下者也故身困傷而子孫蒙\n其禍故曰疑今者察之古不知來者視之往\n神農敎耕生榖以致民利禹身決瀆斬髙橋下以致民利湯\n武征伐無道誅殺暴亂以致民利故明王之動作雖異其利\n民同也故曰萬事之任也異起而同歸古今一也\n棟生橈不勝任則屋覆而人不怨者其理然也弱子慈母之\n所愛也不以其理衍下瓦則必母笞之故以其理動者雖覆屋\n不爲怨不以其理動者下瓦必笞故曰生棟覆屋怨怒不及\n弱子下瓦慈母操箠\n行天道出公理則逺者自親廢天道行私爲則子母相怨故\n曰天道之極逺者自親人事之起近親造怨\n古者武王地方不過百里戰卒之衆不過萬人然能戰勝攻\n取立爲天子而丗謂之聖王者知爲之之術也桀紂貴爲天\n子富有海内地方甚大戰卒甚衆而身死國亡爲天下僇者\n不知爲之之術也故能爲之則小可爲大賤可爲貴不能爲\n之則雖爲天子人猶奪之也故曰巧者有餘而拙者不足也\n明主上不逆天下不壙地故天予之時地生之財亂主上逆\n天道下絶地理故天不予時地不生財故曰其功順天者天\n助之其功逆天者天違之\n古者武王天之所助也故雖地小而民少猶之爲天子也桀\n紂天之所違也故雖地大民衆猶之困辱而死亡也故曰天\n之所助雖小必大天之所違雖大必削與人交多詐僞無情\n實偷取一切謂之烏集之交烏集之交初雖相驩後必相咄\n故曰烏集之交雖善不親\n聖人之與人約結也上觀其事君也内觀其事親也必有可\n知之理然後約結約結而不襲於理後必相倍故曰不重之\n結雖固必解道之用也貴其重也\n明主與聖人謀故其謀得與之舉事故其事成亂主與不肖\n者謀故其計失與之舉事故其事敗夫計失而事敗此與不\n可之罪故曰母與不可\n明主度量人力之所能爲而后使焉故令於人之所能爲則\n令行使於人之所能爲則事成亂主不量人力今於人之所\n不能爲故其令廢使於人之所不能爲故其事敗夫令出而\n廢舉事而敗此強不能之罪也故曰母強不能\n狂惑之人告之以君臣之義父子之理貴賤之分不信聖人\n之言也而反害傷之故聖人不告也故曰母告不知\n與不肖者舉事則事敗使於人之所不能爲則令廢告狂惑\n之人則身害故曰與不可強不能告不知謂之勞而無功\n常以言翹明其與人也其愛人也其有德於人也以此爲友\n則不親以此爲交則不結以此有德於人則不報故曰見與之\n友幾於不親見愛之交幾於不結見施之德幾於不報四方\n之所歸心行者也\n明主不用其智而任聖人之智不用其力而任衆人之力故\n以衆人之智思慮者無不知也以衆人之力起事者無不成\n也能自去而因天下之智力起則身逸而福多亂主獨用其\n智而不任聖人之智獨用其力而不任衆人之力故其身勞\n而禍多故曰獨任之國勞而多禍\n明主内行其法度外行其理義故鄰國親之與國信之有患\n則鄰國憂之有難則鄰國救之亂主内失其百姓外不信於\n鄰國故有患則莫之憂也有難則莫之救也外内皆失孤特\n而無黨故國弱而主辱故曰獨國之君卑而不威\n明主之治天下也必用聖人而后天下治婦人之求夫家也\n必用媒而后家事成故治天下而不用聖人則天下乖亂而\n民不親也求夫家而不用媒則醜恥而人不信也故曰自媒\n之女醜而不信\n明主者人未之見而有親心焉者有使民親之之道也故其\n位安而民往之故曰未之見而親焉可以往矣\n堯舜古之明主也天下推之而不倦譽之而不猒久逺而不\n忘者有使民不忘之道也故其位安而民來之故曰久而不\n忘焉可以來矣\n日月昭察萬物者也天多雲氣蔽蓋者衆則日月不明人主\n猶日月也羣臣多姦立私以擁蔽主則主不得昭察其臣下臣\n下之情不得上通故姦邪日多而人主愈蔽故曰日月不明\n天不易也\n山物之髙者也地險穢不平易則山不得見人主猶山也左\n右多黨比周以壅其主則主不得見故曰山髙而不見地不\n易也\n人主出言不逆於民心不悖於理義其所言足以安天下者\n也人唯恐其不復言也出言而離父子之親䟽君臣之道害\n天下之衆此言之不可復者也故明主不言也故曰言而不\n可復者君不言也\n人主身行方正使人有理遇人有禮行發於身而爲天下法\n式者人唯恐其不復行也身行不正使人暴虐遇人不信行\n發於身而爲天下笑者此不可復之行故明主不行也故曰\n行而不可再者君不行也\n言之不可復者其言不信也行之不可再者其行賊暴也故\n言而不信則民不附行而賊暴則天下怨民不附天下怨此\n滅亡之所從生也故明主禁之故曰凡言之不可復行之不\n可再者有國者之大禁也\n管子卷第二十\n"}
{"id": "KR3c0001_021", "series": "KR3c0001", "text": "管子卷第二十一　唐司空房　玄齡　注\n　　　立政九敗解第六十五　版法解第六十六\n　　　明法解第六十七　臣乗馬第六十八\n　　　乗馬數第六十九　問乗馬第七十\n立政九敗解第六十五　管子解三\n人君唯毋聽寢兵則羣臣賔客莫敢言兵然則内之不知國\n之治亂外之不知諸侯強弱如是則城郭毁壞莫之築補甲\n弊兵彫莫之脩繕如是則守圉之備毁矣遼逺之地謀邊竟\n之士脩百姓無圉敵之心故曰寢兵之說勝則險阻不守\n人君唯毋聽兼愛之說則視天下之民如其民視國如吾國\n如是則無并兼攘奪之心無覆軍敗將之事然則射御勇力\n之士不厚祿覆軍殺將之臣不貴爵如是則射御勇力之士\n出在外矣我能毋攻人可也不能令人毋攻我彼求地而予\n之非吾所欲也不予而與戰必不勝也彼以敎士我以敺衆\n彼以良將我以無能其敗必覆軍殺將故曰兼愛之說勝則\n士卒不戰\n人君唯無好全生則羣臣皆全其生而生又養生養何也曰\n滋味也聲色也然後爲養生然則從欲妾行男女無別反於\n禽獸然則禮義廉恥不立人君無以自守也故曰全生之說\n勝則廉恥不立\n人君唯無聽私議自貴則民退靜隱伏窟穴就山非世閒上\n輕爵祿而賤有司然則令不行禁不止故曰私議自貴之說\n勝則上令不行\n人君唯無好金玉貨財必欲得其所好然則必有以易之所\n以易之者何也大官尊位不然則尊爵重祿也如是則不肖\n者在上位矣然則賢者不爲下智者不爲謀信者不爲約勇\n者不爲死如是則敺國而捐之也故曰金玉貨財之說勝則\n爵服下流\n人君唯毋聽羣徒比周則羣臣朋黨蔽美掦惡然則國之情\n僞不見於上如是則朋黨者處前寡黨者處後夫朋黨者處\n前賢不肖不分則爭奪之亂起而君在危殆之中矣故曰羣\n徒比周之說勝則賢不肖不分\n人君唯毋聽觀樂玩好則敗凡觀樂者宫室臺池珠玉聲樂\n也此皆費財盡力傷國之道也而以此事君者皆姦人也而\n人君聽之焉得毋敗然則府倉虚蓄積竭且姦人在上則壅\n遏賢者而不進也然則國適有患則優倡侏儒起而議國事\n矣是敺國而捐之也故曰觀樂玩好之說勝則姦人在上位\n人君唯毋聽請謁任譽則羣臣皆相爲請然則請謁得於上\n黨與成於鄊如是則貨財行於國法制毁於官羣臣務佼而\n求用然則無爵而貴無祿而富故曰請謁任譽之說勝則繩\n墨不正\n人君唯無聽諂䛕飾過之言則敗奚以知其然也夫諂臣者\n常使其主不悔其過不更其失者也故主惑而不自知也如是\n則謀臣死而諂臣尊矣故曰諂讒飾過之說勝則巧佞者用\n版法解第六十六　管子解四\n版法者法天地之位象四時之行以治天下四時之行有寒有\n暑聖人法之故有文有武天地之位有前有後有左有右聖\n人法之以建經紀春生於左秋殺於右夏長於前冬藏於後\n生長之事文也收藏之事武也是故文事在左武事在右聖\n人法之以行法令以治事理凡法事者操持不可以不正操持\n不正則聽治不公聽治不公則治不盡理事不盡應治不盡\n理則䟽逺微賤者無所告􁛭事不盡應則功利不盡舉功利\n不盡舉則國貧踈逺微賤者無所告􁛭則下饒故曰凡將立\n事正彼天植天植者心也天植正則不私近親不孽踈遠不私\n近親不孽踈遠則無遺利無隱治無遺利無隱治則事無不\n舉物無遺者欲見天心明以風雨故曰風雨無違逺近髙下各\n得其嗣\n萬物尊天而貴風雨所以尊天者爲其莫不受命焉也所以\n貴風雨者爲其莫不待風而動待雨而濡也若使萬物釋天\n而更有所受命釋風而更有所仰動釋雨而更有所仰濡則\n無爲尊天而貴風雨矣今人君之所尊安者爲其威立而令\n行也其所以能立威行令者爲其威利之操莫不在君也若\n使威利之操不專在君而有所分散則君日益輕而威利日\n衰侵暴之道也故曰三經旣飭君乃有國\n乘夏方長審治刑賞必明經紀陳義設法斷事以理虚氣平\n心乃去怒喜若倍法棄令而行怒喜禍亂乃生上位乃殆故\n曰喜無以賞怒無以殺喜以賞怒以殺怨乃起令乃廢驟令\n而不行民心乃外外之有徒禍乃始牙衆之所忿寡不能圖\n冬旣閉藏百事盡止往事畢登來事未起方冬無事慎觀終\n始審察事理事有先易而後難者有始不足見而終不可及\n者此常利之所以不舉事之所以困者也事之先易者人輕\n行之人輕行之則必困難成之事始不足見者人輕棄之人\n輕棄之則必失不可及之功夫數困難成之事而時失不可\n及之功衰耗之道也是故明君審察事理慎觀終始爲必知\n其所成成必知其所用用必知其所利害爲而不知所成成\n而不知所用用而不知所利害謂之妄舉妄舉者其事不成\n其功不立故曰舉所美必觀其所終廢所惡必計其所窮凡\n人君者欲民之有禮義也夫民無禮義則上下亂而貴賤爭\n故曰慶勉敦敬以顯之富禄有功以勸之爵貴有名以休之\n凡人君者欲衆之親上鄉意也欲其從事之勝任也而衆者\n不愛則不親不親則不明不敎順則不郷意是故明君兼愛\n以親之明敎順以道之便其勢利其備愛其力而勿奪其時\n以利之如此則衆親上郷意從事勝任矣故曰兼愛無遺是\n謂君心必先順敎萬民郷風旦暮利之衆乃勝任治之本二\n一曰人二曰事人欲必用事欲必工人有逆順事有稱量人心\n逆則人不用失稱量則事不工事不工則傷人不用則怨故\n曰取人以已成事以質成事以質者用稱量也取人以已者\n度恕而行也度恕者度之於已也已之所不安勿施於人故\n曰審用財慎施報察稱量故用財不可以嗇用力不可以苦\n用財嗇則費用力苦則勞矣奚以知其然也用力苦則事不\n工事不工而數復之故曰勞矣用財嗇則不當人心不當人心\n則怨起用財而生怨故曰費怨起而不復反衆勞而不得息\n則必有崩阤堵壞之心故曰民不足令乃辱民苦殃令不行施\n報不得禍乃始昌禍昌而不悟民乃自圖\n凡國無法則衆不知所爲無度則事無機有法不正有度不\n直則治辟治辟則國亂故曰正法直度罪殺不赦殺僇必信\n民畏而懼武威旣明令不再行\n凡民者莫不惡罰而畏罪是以人君嚴敎以示之明刑罰以\n致之故曰頓卒台倦以辱之罰罪有過以懲之殺僇犯禁以\n振之\n治國有三器亂國有六攻明君能勝六攻而立三器則國治\n不肖之君不能勝六攻而立三器故國不治三器者何也曰號\n令也斧鉞也禄賞也六攻者何也親也貴也貨也色也巧佞\n也玩好也三器之用何也曰非號令無以使下非斧鉞無以畏\n衆非禄賞無以勸民六攻之敗何也曰雖不聽而可以得存\n雖犯禁而可以得免雖無功而可以得富夫國有不聽而可\n以得存者則號令不足以使下有犯禁而可以得免者則斧\n鉞不足以畏衆有無功而可以得富者則禄賞不足以勸民\n號令不足以使下斧鉞不足以畏衆禄賞不足以勸民則人\n君無以自守也然則明君柰何明君不爲六者變更號令不\n爲六者疑錯斧鉞不爲六者益損禄賞故曰植固而不動竒\n邪乃恐竒革邪化令往民移\n凡人君者覆載萬民而兼有之燭臨萬族而事使之是故以\n天地日月四時爲主爲質以治天下天覆而無外也其徳無\n所不在地載而無棄也安固而不動故莫不生殖聖人法之\n以覆載萬民故莫不得其職姓得其職姓則莫不爲用故曰\n法天合徳象地無親日月之明無私故莫不得光聖人法之以\n燭萬民故能審察則無遺善無隱姦無遺善無隱姦則刑\n賞信必刑賞信必則善勸而姦止故曰㕘於日月四時之行信\n必而著明聖人法之以事萬民故不失時功故曰伍於四時\n凡衆者愛之則親利之則至是故明君設利以致之明愛以\n親之徒利而不愛則衆至而不親徒愛而不利則衆親而不\n至愛施俱行則說君臣說朋友說兄弟説父子愛施所設四\n固不能守故曰四說在愛施\n凡君所以有衆者愛施之德也愛有所移利有所并則不能\n盡有故曰有衆在廢私\n愛施之徳雖行而無私内行不脩則不能朝逺方之君是故\n正君臣上下之義飾父子兄弟夫妻之義飾男女之别别䟽\n數之差使君徳臣忠父慈子孝兄愛弟敬禮義章明如此則\n近者親之逺者歸之故曰召逺在脩近閉禍在除怨非有怨\n乃除之所事之地常無怨也\n凡禍亂之所生生於怨咎怨咎所生生於非理是以明君之\n事衆也必經使之必道施報必當出言必得刑罰必理如此\n則衆無鬱怨之心無憾恨之意如此則禍亂不生上位不殆故\n曰閉禍在除怨也\n凡人君所以尊安者賢佐也佐賢則君尊國安民治無佐則\n君卑國危民亂故曰備長存乎在賢\n凡人者莫不欲利而惡害是故與天下同利者天下持之擅\n天下之利者天下謀之天下所謀雖立必隳天下所持雖髙不\n危故曰安髙在乎同利凡所謂能以所不利利人者舜是也\n舜耕歴山陶河濵漁雷澤不取其利以敎百姓百姓舉利之\n此所謂能以所不利利人者也所謂能以所不有予人者武\n王是也　武王伐紂士卒往者人有書社入殷之日决鉅橋\n之粟散鹿臺之錢殷民大說此所謂能以所不有予人者也\n桓公謂管子曰今子敎寡人法天合德合德長久合德而兼\n覆之則萬物受命象地無親無親安固無親而兼載之則諸\n生皆殖叅於日月無私葆光無私而兼照之則美惡不隱然\n則君子之爲身無好無惡然已乎管子對曰不然夫學者所\n以自化所以自撫故君子惡稱人之惡惡不忠而怨妬惡不\n公議而名當稱惡不位下而位上惡不親外而内放此五者君\n子之所恐行而小人之所以亡况人君乎\n明法解第六十七　管子解五\n明主者有術數而不可欺也審於法禁而不可犯也察於分\n職而不可亂也故羣臣不敢行其私貴臣不得蔽賤近者不\n得塞逺孤寡老弱不失其所職竟内明辨而不相踰越此之\n謂治國故明法曰所謂治國者主道明也\n明主者上之所以一民使下也私術者下之所以侵上亂主也\n故法廢而私行則人主孤特而獨立人臣群黨而成朋如此\n則主弱而臣強此之謂亂國故明法曰所謂亂國者臣術勝也\n明主在上位有必治之勢則羣臣不敢爲非是故群臣之不\n敢欺主者非愛主也以畏主之威勢也百姓之爭用非以愛\n主也以畏主之法令也故明主操必勝之數以治必用之民\n處必尊之勢以制必服之臣故令行禁止主尊而臣卑故明\n法曰尊君卑臣非計親也以勢勝也\n明主之治也縣爵禄以勸其民民有利於上故主有以使之\n立刑罰以威其下下有畏於上故主有以牧之故無爵禄則\n主無以勸民無刑罰則主無以威衆故人臣之行理奉命者\n非以愛主也且以就利而避害也百官之奉法無姦者非以\n愛主也欲以愛爵禄而避罰也故明法曰百官論職非惠也\n刑罰必也\n人主者擅生殺處威勢操令行禁止之柄以御其群臣此主\n道也人臣者處卑賤奉主令守本任治分職此臣道也故主\n行臣道則亂臣行主道則危故上下無分君臣共道亂之本\n也故明法曰君臣共道則亂\n人臣之所以畏恐而謹事主者以欲生而惡死也使人不欲生\n不惡死則不可得而制也夫生殺之柄專在大臣而主不危\n者未甞有也故治亂不以法斷而決於重臣生殺之柄不制\n於主而在羣下此寄生之主也故人主專以其威勢予人則\n必有劫殺之患專以其法制予人則必有亂亡之禍如此者\n亡王之道也故明法曰專授則失\n凡爲主而不得行其令廢法而恣羣臣威嚴已廢權勢已\n奪令不得出群臣弗爲用百姓弗爲使竟内之衆不制則國\n非其國而民非其民如此者滅主之道也故明法曰令本不\n出謂之滅\n明主之道卑賤不待尊貴而見大臣不因左右而進百官條\n通羣臣顯見有罰者主見其罪有賞者主知其功見知不悖\n賞罰不差有不蔽之術故無壅遏之患亂主則不然法令不\n得至於民䟽逺鬲閉而不得聞如此者壅遏之道也故明法\n曰令出而留謂之壅\n人臣之所以乗而爲姦者擅主也臣有擅主者則主令不得\n行而下情不上通人臣之力能鬲君臣之閒而使美惡之情\n不揚聞禍福之事不通徹人主迷惑而無從悟如此者塞主\n之道也故明法曰下情不上通謂之塞\n明主者兼聽獨斷多其門户羣臣之道下得明上賤得言貴\n故姦人不敢欺亂主則不然聽無術數斷事不以叅伍故無\n能之士上通邪枉之臣專國主明蔽而聦塞忠臣之欲謀諫\n者不得進如此者侵主之道也故明法曰下情上而道止謂\n之侵\n人主之治國也莫不有法令賞罰具故其法令明而賞罰之\n所立者當則主尊顯而姦不生其法令逆而賞罰之所立者\n不當則羣臣立私而壅塞之朋黨而劫殺之故明法曰滅塞\n侵壅之所生從法之不立也法度者主之所以制天下而禁姦\n邪也所以牧領海内而奉宗廟也私意者所以生亂長姦而\n害公正也所以壅蔽失正而危亡也故法度行則國治私意\n行則國亂明主雖心之所愛而無功者不賞也雖心之所憎而\n無罪者弗罰也案法式而驗得失非法度不留意焉故明法\n曰先王之治國也不淫意於法之外\n明主之治國也案其當宜行其正理故其當賞者羣臣不得\n辭也其當罰者羣臣不敢避也夫賞功誅罪所以爲天下致\n利除害也草茅弗去則害禾榖盜賊弗誅則傷良民夫舎\n公法而行私惠則是利姦邪而長暴亂也行私惠而賞無功\n則是使民偷幸而望於上也行私惠而赦有罪則是使民輕\n上而易爲非也夫舎公法用私意明主不爲也故明法曰不\n爲惠於法之内\n凡人主莫不欲其民之用也使民用者必法立而令行也故\n治國使衆莫如法禁淫止暴莫如刑故貧者非不欲奪富者\n財也然而不敢者法不使也强者非不能暴弱也然而不敢\n者畏法誅也故百官之事案之以法則姦不生暴慢之人誅\n之以刑則禍不起羣臣並進筴之以數則私無所立故明法\n曰動無非法者所以禁過而外私也\n人主之所以制臣下者威勢也故威勢在下則主制於臣威\n勢在上則臣制於主夫蔽主者非塞其門守其户也然而令\n不行禁不止所欲不得者失其威勢也故威勢獨在於主則\n羣臣畏敬法政獨出於主則天下服德故威勢分於臣則令\n不行法政出於臣則民不聽故明主之治天下也威勢獨在\n於主而不與臣共法政獨制於主而不從臣出故明法曰威\n不兩錯政不二門\n明主者一度量立表儀而堅守之故令下而民從法者天下\n之程式也萬事之儀表也吏者民之所懸命也故明主之治\n也當於法者誅之故以法誅罪則民就死而不怨以法量功\n則民受賞而無德也此以法舉錯之功也故明法曰以法治國\n則舉錯而已明主者有法度之制故羣臣皆出於方正之治\n而不敢爲姦百姓知主之從事於法也故吏之所使者有法\n則民從之無法則止民以法與吏相距下以法與上從事故\n詐僞之人不得欺其主嫉妬之人不得用其賊心讒䛕之人不\n得施其巧千里之外不敢擅爲非故明法曰有法度之制者\n不可巧以詐僞\n權衡者所以起輕重之數也然而人不事者非心惡利也權\n不能爲之多少其數而衡不能爲之輕重其量也人知事權\n衡之無益故不事也故明主在上位則官不得枉法吏不得\n爲私民知事吏之無益故財貨不行於吏權衡平正而待物\n故姦詐之人不得行其私故明法曰有權衡之稱若不可欺\n以輕重\n尺寸尋丈者所以得短長之情也故以尺寸量短長則萬舉\n而萬不失矣是故尺寸之度雖富貴衆強不爲益長雖貧賤\n卑辱不爲損短公平而無所偏故姦詐之人不能誤也故明\n法曰有尋丈之數者不可差以長短\n國之所以亂者廢事情而任非譽也故明主之聽也言者責\n之以其實譽人者試之以其官言而無實者誅吏而亂官者\n誅是故虚言不敢進不肖者不敢受官亂主則不然聽言而\n不督其實故羣臣以虚譽進其黨任官而不責其功故愚汙\n之吏在庭如此則羣臣相推以美名相假以功伐務多其佼而\n不爲主用故明法曰主釋法以譽進能則臣離上而下比周\n矣以黨舉官則民務佼而不求用矣\n亂主不察臣之功勞譽衆者則賞之不審其罪過毁衆者則\n罰之如此者則邪臣無功而得賞忠正無罪而有罰故功多\n而無賞則臣不務盡力行正而有罰則賢聖無從竭能行貨\n財而得爵禄則汗辱之人在官寄託之人不肖而位尊則民\n倍公法而趨有勢如此則慤愿之人失其職而亷㓗之吏失\n其治故明法曰官之失其治也是主以譽爲賞而以毁爲罰也\n平吏之治官也行法而無私則姦臣不得其利焉此姦臣之\n所務傷也人主不參驗其罪過以無實之言誅之則姦臣不\n能無事貴重而求推譽以避刑罰而受禄賞焉故明法曰喜\n賞惡罰之人離公道而行私術矣\n姦臣之敗其主也積漸積微使主迷惑而不自知也上則相\n爲候望於主下則買譽於民譽其黨而使主尊之毁不譽者\n而使主廢之其所利害者主聽而行之如此則羣臣皆忘主而\n趨私佼矣故明法曰比周以相爲慝是故忘主死佼以進其譽\n主無術數則羣臣易欺之國無明法則百姓輕爲非是故姦\n邪之人用國事則羣臣仰利害也如此則姦人爲之視聽者\n多矣雖有大義主無從知之故明法曰佼衆譽多外内朋黨\n雖有大姦其蔽主多矣\n凡所謂忠臣者務明法術日夜佐主明於度數之理以治天\n下者也姦邪之臣知法術明之必治也治則姦臣困而法術\n之士顯是故邪之所務事者使法無明主無悟而已得所欲\n也故方正之臣得用則姦邪之臣困傷矣是方正之與姦邪\n不兩進之勢也姦邪在主之側者不能勿惡也惟惡之則必\n候主閒而日夜危之人主不察而用其言則忠臣無罪而困\n死姦臣無功而富貴故明法曰忠臣死於非罪而邪臣起於\n非功\n富貴尊顯久有天下人主莫不欲也令行禁止海内無敵人\n主莫不欲也蔽欺侵凌人主莫不惡也失天下滅宗廟人主\n莫不惡也忠臣之欲明法術以致主之所欲而除主之所惡\n者姦臣之擅主者有以私危之則忠臣無從進其公正之數\n矣故明法曰所死者非罪所起者非功然則爲人臣者重私\n而輕公矣\n亂主之行爵禄也不以法令案功勞其行刑罰也不以法令\n案罪過而聽重臣之所言故臣有所欲賞主爲賞之臣欲有\n所罰主爲罰之廢其公法專聽重臣如此故羣臣皆務其黨\n重臣而忘其主趨重臣之門而不庭故明法曰十至於私人之\n門不一至於庭\n明主之治也明於分職而督其成事勝其任者處官不勝其\n任者廢免故羣臣皆竭能盡力以治其事亂主則不然故群\n臣處官位受厚禄莫務治國者期於管國之重而擅其利牧\n漁其民以富其家故明法曰百慮其家不一圖國\n明主在上位則竟内之衆盡力以奉其主百官分職致治以\n安國家亂主則不然雖有勇力之士大臣私之而非以奉其主\n也雖有聖智之士大臣私之非以治其國也故屬數雖衆不\n得進也百官雖具不得制也如此者有人主之名而無其實\n故明法曰屬數雖衆非以尊君也百官雖具非以任國也此\n之謂國無人\n明主者使下盡力而守法分故羣臣務尊主而不敢顧其家\n臣主之分明上下之位審故大臣各處其位而不敢相貴亂\n主則不然法制廢而不行故羣臣得務益其家君臣無分上\n下無別故羣臣得務相貴如此者非朝臣少也衆不爲用也\n故明法曰國無人者非朝臣衰也家與家務相益不務尊君\n也大臣務相貴而不任國也\n人主之張官置吏也非徒尊其身厚奉之而已也使之奉主\n之法行主之今以治百姓而誅盜賊也是故其所任官者大\n則爵尊而禄厚其所任官者小則爵卑而禄薄爵禄者人主\n之所以使吏治官也亂主之治也處尊位受奉禄養所與佼\n而不以官爲務如此者則官失其能矣故明法曰小臣持禄\n養佼不以官爲事故官失職\n明主之擇賢人也言勇者試之以軍言智者試之以官試於\n軍而有功者則舉之試於官而事治者則用之故以戰功之\n事定勇怯以官職之治定愚智故勇怯愚智之見也如白黒\n之分亂主則不然聽言而不試故妄言者得用任人而不言\n故不肖者不困故明主以法案其言而求其實以官任其身\n而課其功專任法不自舉焉故明法曰先王之治國也使法\n擇人不自舉也\n凡所謂功者安主上利萬民者也夫破軍殺將戰勝攻取使\n主無危亡之憂而百姓無死虜之患此軍士之所以爲功者\n也奉主法治竟内使强不凌弱衆不暴寡萬民驩盡其力而\n奉養其主此吏之所以爲功也匡主之過救主之失明理義以\n道其主主無邪辟之行蔽欺之患此臣之所以爲功也故明\n主之治也明分職而課功勞有功者賞亂治者誅誅賞之所\n加各得其冝而主不自與焉故明法曰使法量功不自度也\n明主之治也審是非察事情以度量案之合於法則行不合\n於法則止功充其言則賞不充其言則誅故言智能者必有\n見功而後舉之言惡敗者必有見過而後廢之如此則士上\n通而莫之能妬不肖者困廢而莫之能舉故明法曰能不可\n蔽而敗不可飾也\n明主之道立民所欲以求其功故爲爵禄以勸之立民所惡\n以禁其邪故爲刑罰以畏之故案其功而行賞案其罪而行\n罰如此則羣臣之舉無功者不敢進也毁無罪者不能退也\n故明法曰譽者不能進而誹者不能退也\n制羣臣檀生殺主之分也縣令仰制臣之分也威勢尊顯主\n之分也卑賤畏敬臣之分也令行禁止主之分也奉法聽從\n臣之分也故君臣相與髙下之處也如天之與地也其分畫之\n不同也如白之與黒也故君臣之閒明别則主尊臣卑如此\n則下之從上也如響之應聲臣之法主也如景之隨形故上\n令而下應主行而臣從以令則行以禁則止以求則得此之謂\n易治故明法曰君臣之閒明别則易治\n明主操術任臣下使群臣効其智能進其長技故智者効其\n計能者進其功以前言督後事所効當則賞之不當則誅之\n張官任吏治民案法試課成功守法而法之身無煩勞而分\n職故明法曰主雖不身下爲而守法爲之可也\n臣乗馬第六十八　管子輕重一\n桓公問管子曰請問乗馬管子對曰國無儲在令桓公曰何\n謂國無儲在令管子對曰一農之量壤百畝也春事二十五\n日之内桓公曰何謂春事二十五日之内管子對曰日至六\n十日而陽凍釋七十日而隂凍釋隂凍釋而杌稷百日不杌\n稷故春事二十五日之内耳也今君立扶臺五衢之衆皆作\n君過春而不止民失其二十五日則五衢之内阻棄之地也\n起一人之繇百畝不舉起十人之繇千畝不舉起百人之繇萬\n畝不舉起千人之繇十萬畝不舉春已失二十五日而尚有\n起夏作是春失其地夏失其苗秋起繇而無止此之謂榖地\n數亡榖失於時君之衡藉而無止民食十伍之榖則君已藉\n九矣有衡求幣焉此盜暴之所以起刑罰之所以衆也隨之\n以暴謂之内戰桓公曰善哉筴乗馬之數求盡也彼王者不\n奪民時故五榖興豐五榖興豐則士輕禄民簡賞彼善爲國\n者使農夫寒耕暑耘力歸於上女勤於纎微而織歸於府者\n非怨民心傷民意髙下之筴不得不然之理也桓公曰爲之柰\n何管子曰虞國得筴乗馬之數矣桓公曰何謂筴乗馬之數\n管子曰百畝之夫子之筴率二十七日爲子之春事資子之幣\n春秋子穀大登國榖之重去分謂農夫曰幣之在子者以爲\n穀而廩之州里國榖之分在上國榖之重再十倍謂逺近之\n縣里邑百官皆當奉器械備曰國無幣以榖准幣國榖之櫎\n一切什九還榖而應榖國器皆資無藉於民此有虞之筴乗\n馬也\n乗馬數第六十九　管子輕重二\n桓公問管子曰有虞筴乗馬已行矣吾欲立筴乗馬爲之奈何\n管子對曰戰國脩其城池之功故其國常失其地用王國則以\n時行也桓公曰何謂以時行管子對曰出准之令守地用人\n筴故開闔皆在上無求於民朝國守分上分下游於分之閒\n而用足王國守始國用一不足則加一焉國用二不足則加二\n焉國用三不足則加三焉國用四不足則加四焉國用五不\n足則加五焉國用六不足則加六焉國用七不足則加七焉\n國用八不足則加八焉國用九不足則加九焉國用十不足\n則加十焉人君之守髙下歳藏三分十年則必有五年之餘\n若歳凶旱水泆民失本則脩宫室臺榭以前無狗後無彘者\n爲庸故脩宫室臺榭非麗其樂也以平國筴也今至於其亡\n筴乗馬之君春秋冬夏不知時終始作功起衆立宫室臺榭\n民失其本事君不知其失諸春筴又失諸夏秋之筴數也民\n無􁎣賣子數也猛毅之人淫暴貧病之民乞請君行律度焉\n則民被刑僇而不從於主上此筴乗馬之數亡也乗馬之准\n與天下齊准彼物輕則見泄重則見射此鬪國相泄輕重之\n家相奪也至於王國則持流而止矣桓公曰何謂持流管子\n對曰有一人耕而五人食者有一人耕而四人食者有一人耕\n而三人食者有一人耕而二人食者此齊力而功地田筴相貟\n此國筴之時守也君不守以筴則民且守於上此國筴流巳\n桓公曰乗馬之數盡於此乎管子對曰布織財物皆立其貲\n財物之貲與幣髙下榖獨貴獨賤桓公曰何謂獨貴獨賤管\n子對曰榖重而萬物輕穀輕而萬物重公曰賤筴乗馬之數奈\n何管子對曰郡縣上臾之壤守之若干閒壤守之若干下壤\n守之若干故相壤定籍而民不移振貧補不足下樂上故以上\n壤之滿補下壤之衆章四時守諸開闔民之不移也如廢方\n於地此之謂筴乗馬之數也\n問乗馬第七十　管子輕重三\n管子卷第二十一\n"}
{"id": "KR3c0001_022", "series": "KR3c0001", "text": "管子卷第二十二　唐司空房　玄齡　注\n　　　事語第七十一　海王第七十二\n　　　國蓄第七十三　山國軓第七十四\n　　　山權數第七十五　山至數第七十六\n事語第七十一　管子輕重四\n桓公問管子曰事之至數可聞乎管子對曰何謂至數桓公\n曰秦奢敎我曰帷蓋不脩衣服不衆則女事不泰俎豆之禮\n不致牲諸侯太牢大夫少牢不若此則六畜不育非髙其臺\n榭美其宫室則羣材不散此言何如管子曰非數也桓公曰\n何謂非數管子對曰此定壤之數也彼天子之制壤方千里\n齊諸侯方百里負海子七十里男五十里若胷臂之相使也\n故准徐疾贏不足雖在下也不爲君憂彼壤狹而欲舉與大\n國爭者農夫寒耕暑芸力歸於上女勤於緝績徽織功歸於\n府者非怨民心傷民意也非有積蓄不可以用人非有積財\n無以勸下泰奢之數不可用於危隘之國桓公曰善\n桓公又問管子曰佚田謂寡人曰善者用非其有使非其人\n何不因諸侯權以制天下管子對曰佚田之言非也彼善爲\n國者壤辟舉則民留處倉廩實則知禮節且無委致圍城肥\n致衝夫不定内不可以持天下佚田之言非也管子曰歳藏\n一十年而十也歳藏二五年而十也糓十而守五綈素滿之五在上故\n視歳而藏縣時積歳國有十年之蓄冨勝貧勇勝怯智勝愚\n微勝不微有義勝無義練士勝歐衆凡十勝者盡有之故發\n如風雨動如雷霆獨出獨入莫之能禁止不待權與故佚田\n之言非也桓公曰善\n海王第七十二　管子輕重五\n桓公問於管子曰吾欲藉於臺雉何如管子對曰此毁成也\n吾欲藉於樹木管子對曰此伐生也吾欲藉於六畜管子對\n曰此殺生也吾欲藉於人何如管子對曰此隱情也桓公曰\n然則吾何以爲國管子對曰唯官山海爲可耳桓公曰何謂\n官山海管子對曰海王之國謹正鹽筴桓公曰何\n謂正鹽筴管子對曰十口之家十人食鹽百口之家百人\n食鹽終月大男食鹽五升少半大女食鹽三升少半\n吾子食鹽二升少半此其大曆也鹽百升而釜\n今鹽之重升加分\n彊釡五十也升加一彊\n釡百也升加二彊釡二百也鍾二千十鍾二\n萬百鍾二十萬千鍾二百萬萬乗之國人數開口千萬也\n禺筴之商日二百萬\n十日二千萬一月六千萬萬乗之正九百萬也\n\n月人三十錢之籍爲錢三千萬\n今吾非籍之諸君吾子而有二\n國之籍者六千萬\n\n使君施令曰吾將籍於諸君吾子則必囂號今夫\n給之鹽筴則百倍歸於上人無以避此者數也今鐵官之數曰\n一女必有一鍼一刀若其事立耕者必有一耒一耜一銚若\n其事立行服連軺輂者必有\n一斤一鋸一錐一鑿若其事立不爾而成事者天下無有今鍼\n之重加一也三十鍼一人之籍刀之重加\n六五六三十五刀一人之籍也耜鐵\n之重加七三耜鐵一人之籍也其餘\n輕重皆准此而行然則􁑟臂勝事無不服藉者\n桓公曰然則國無山海不王乎管子曰因人之山海假之名\n有海之國讎鹽於吾國釡十五\n吾受而官出之以百\n我未與其本事也受人之事以重相推\n此人用之數也\n國蓄第七十三　管子輕重六\n國有十年之蓄而民不足於食皆以其技能望君之禄也君\n有山海之金而民不罪於用是皆以其事業交接於君上也\n故人君挾其食守其用據有餘而制不足故民無不累於上\n也五榖食米民之司命也黄金刀幣民之通施也故善者執\n其通施以御其司命故民力可得而盡也夫民者信親而死\n利海内皆然民予則喜奪則怒民情皆然先王知其然故見\n予之形不見奪之理故民愛可洽於上也租籍\n者所以彊求也租稅者所慮而請也王\n霸之君去其所以彊求廢其所慮而請故天下樂從也利出\n於一孔者其國無敵出二孔者其兵不詘\n出三孔者不可以舉兵出四孔者其國必亡先王知其然故\n塞民之養隘其利途故予之在君奪之在君貧之在\n君富之在君故民之戴上如日月親君若父母凡將爲國不\n通於輕重不可爲籠以守民不能調通民利不可以語制爲\n大治是故萬乗之國有萬金之賈千乗之國有千金之賈然\n者何也國多失利則臣不盡其忠士不盡其死矣歳有凶穰\n故糓有貴賤令有緩急故物有輕重然而人君不能治故使\n蓄賈游市乗民之不給百倍其本分地若一彊者能守分財\n若一智者能收智者有什倍人之功愚者有不賡本之\n事然而人君不能調故民有相百倍之生也夫民富\n則不可以禄使也貧則不可以罰威也法令之不行萬民之\n不治貧富之不齊也且君引錣量用耕田發草上得\n其數矣民人所食人有若干歩畒之數矣計本量委則\n足矣然而民有飢餓不食者何也糓有所藏也\n人君鑄錢立幣民庶之通施\n也人有若干百千之數矣然\n而人事不及用不足者何也利有所并藏也\n然則人君非能散積聚\n鈞羨不足分并財利而調民事也則君雖彊本趣耕\n而自爲鑄幣而無已乃今使民下相役耳惡能以爲治\n乎歳適美則市糶\n無予而狗彘食人食歳適凶則市糴釡十繦而道有餓民然\n則豈壤力固不足而食固不贍也哉夫往歳之糶賤狗彘食\n人食故來歳之民不足也物適賤則半力而無予民事不償\n其本物適貴則什倍而不可得民失其用然則豈財物固寡\n而本委不足也哉夫民利之時失而物利之不平也故善者\n委施於民之所不足操事於民之所有餘夫民有餘則輕之\n故人君斂之以輕民不足則重之故人君散之以重斂積之\n以輕散行之以重故君必有什倍之利而財之櫎可得\n而平也凡輕重之大利以重射輕以賤泄平萬物之滿虚隨\n財准平而不變衡絶則重見人君知其然故守之以准平使\n萬室之都必有萬鍾之藏藏繦千萬使千室之都必有千鍾\n之藏藏繦百萬春以奉耕夏以奉芸耒耜械器鍾饟粮食畢\n取贍於君故大賈蓄家不得豪奪吾民矣然則何君養其\n本謹也春賦以斂繒帛夏貸以收秋實\n是故民無廢事而國無失利也\n凡五糓者萬物之主也糓貴則萬物必賤糓賤則萬物必\n貴兩者爲敵則不俱平故人君御糓物之秩相勝而操事於\n其不平之閒\n故萬民無籍而國利歸於君也夫以室廡籍謂之毀\n成以六畜籍謂之止生以田畒籍\n謂之禁耕以正人籍謂之離情以正户\n籍謂之養贏五者不可畢\n用故王者徧行而不盡也故天子籍於幣諸侯籍於食中\n歳之糓糶石十錢大男食四石月有四十之籍大女食三石\n月有三十之籍吾子食二石月有二十之籍歳凶糓貴糴石\n二十錢則大男有八十之籍大女有六十之籍吾子有四十之\n籍\n是人君非發號令收穡而戸籍也彼人君守其本委謹而\n男女諸君吾子無不服籍者也\n一人廩食十人得餘十人廩食百人得餘百人廩\n食千人得餘夫物多則賤寡則貴散則輕聚則重人君知\n其然故視國之羡不足而御其財物糓賤則以幣予食布帛\n賤則以幣予衣視物之輕重而御之以准故貴賤可調而君\n得其利前有萬乗之國而後有千乗之國謂之抵國前有千乗\n之國而後有萬乗之國謂之距國壤正方四面受敵謂之衢\n國以百乗衢處謂之託食之君千乗衢處壤削少半萬乗衢\n處壤削太半何謂百乗衢處託食之君也夫以百乗衢處危\n懾圍阻千乗萬乗之閒夫國之君不相中舉兵而相攻必以\n爲杆格蔽圉之用有功利不得鄉大臣死於外分壤而功列\n陳係纍獲虜分賞而禄是壤地盡於功賞而稅臧彈於繼\n孤也是特名羅於爲君耳無壤之有號有百乗之守而實無\n尺壤之用故謂託食之君然則大國内款小國用盡何以及\n此曰百乗之國官賦䡄符乗四時之朝夕御之以輕重之准\n然后百乗可及也千乗之國封天財之所殖械器之所出財\n物之所生視歳之滿虚而輕重其禄然后千乗可足也萬乗\n之國守歳之滿虚乗民之緩急正其號令而御其大准然后\n萬乗可資也玉起於禺氏金起於汝漢珠起於赤野東西\n南北距周七千八百里水絶壤斷舟車不能通先王爲其途之\n逺其至之難故託用於其重以珠玉爲上幣以黃金爲中幣\n以刀布爲下幣三幣握之則非有補於煖也食之則非有補\n於飽也先王以守財物以御民事而平天下也今人君籍求\n於民令曰十日而具則財物之賈什去一令曰八日而具則財物\n之賈什去二令曰五日而具則財物之賈什去半朝令而夕具\n則財物之賈什去九先王知其然故不求於萬民而籍於號令也\n山國䡄第七十四　管子輕重七\n桓公問管子曰請問官國䡄管子對曰田有䡄人有䡄用有\n䡄郷有䡄人事有䡄幣有䡄縣有䡄國有䡄不通於䡄數而\n欲爲國不可桓公曰行䡄數奈何對曰某郷田若干人事之\n准若干糓重若干曰某縣之人若干田若干幣若干而中用\n糓重若干而中幣終歳度人食其餘若干曰某郷女勝事者\n終歳績其功業若干以功業直時而櫎之終歳人已衣\n被之後餘衣若干别群䡄相壤冝桓公曰何謂别群䡄相壤\n冝管子對曰有莞蒲之壤有竹前檀柘之壤有汜下漸澤之\n壤有水潦魚鼈之壤今四壤之數君皆善官而守之則籍於\n財物不籍於人畒十鼓之壤君不以䡄守則民且守之民有\n過移長力不以本爲得此君失也桓公曰䡄意安出管子對\n曰不隂據其䡄皆下制其上桓公曰此若言何謂也管子對\n曰某郷田若干食者若干某郷之女事若干餘衣若干謹行\n州里曰田若干人若干人衆田不度食若干曰田若干餘食若\n干必得䡄程此調之泰䡄也然后調立環乗之幣田䡄之有\n餘於其人食者謹置公幣焉大家衆小家寡山田閒田曰終\n歳其食不足於其人若干則置公幣焉以滿其准重歳豊年\n五糓登謂髙田之萌曰吾所寄幣於子者若干郷糓之櫎若\n干請爲子什減三糓爲上幣爲下髙田撫閒田山不被糓十\n倍山田以君寄幣振其不贍未淫失也髙田以時撫於主上\n坐長加十也女貢織帛苟合于國奉者皆置而劵之以郷櫎\n市准曰上無幣有糓以糓准幣環糓而應筴國奉決糓反准\n賦䡄幣糓廩重有加十謂大家委貲家曰上且脩游人出若\n干幣謂鄰縣曰有實者皆勿左右不贍則且爲人馬假其食\n民鄰縣四面皆櫎糓坐長而十倍上下令曰貲家假幣皆以\n糓准幣直幣而庚之糓爲下幣爲上百都百縣䡄據糓坐長\n十倍環糓而應假幣國幣之九在上一在下幣重而萬物輕\n斂萬物應之以幣幣在下萬物皆在上萬物重十倍府官以\n市櫎出萬物隆而止國軓布於未形據其已成乗令而進退\n無求於民謂之國䡄桓公問於管子曰不籍而贍國爲之有\n道乎管子對曰䡄守其時有官天財何求於民桓公曰何謂\n官天財管子對曰泰春民之功䌛泰夏民之令之所止\n令之所發泰秋民令之所止令之所發泰冬民令之\n所止令之所發此皆民所以時守也此物之髙下之時也此\n民之所以相并兼之時也君守諸四務桓公曰何謂四務管\n子對曰泰春民之且所用者君已廪之矣泰夏民之且所用者\n君已廩之矣泰秋民之且所用者君已廪之矣泰冬民之且\n所用者君已廪之矣\n泰春功布日春縑衣夏單衣捍寵纍箕勝籯屑　若干日\n之功用人若干無貲之家皆假之械器勝籯屑　公衣功已\n而歸公衣折劵故力出於民而用出於上春十日不害耕事\n夏十日不害芸事秋十日不害斂實冬二十日不害除田此之\n謂時作桓公曰善吾欲立䡄官爲之柰何管子對曰鹽鐵之\n筴足以立䡄官桓公曰奈何管子對曰龍夏之地布黄金九\n千以幣貲金巨家以金小家以幣周岐山至於崢丘之西塞\n丘者山邑之田也布幣稱貧冨而調之周壽陵而東至少沙\n者中田也據之以幣巨家以金小家以幣三壤已撫而國糓\n再什倍梁渭陽瑣之牛馬滿齊衍請敺之顛齒量其髙壯曰\n國爲師旅戰車毆就斂子之牛馬上無幣請以糓視市擴而\n庚子牛馬爲上粟二家二家散其粟反准牛馬歸於上管子\n曰請立貲於民有田倍之内母有其外外皆爲貲壤被鞍之\n馬千乗齊之戰車之具具於此無求於民此去丘邑之籍也\n國糓之朝夕在上山林廪械器之髙下在上春秋冬夏之輕\n重在上行田疇田中有木者謂之糓賊宫中四榮樹其餘曰\n害女功宫室械器非山無所仰然后君立三等之租於山曰\n握以下者爲柴楂把以上者爲室奉三圍以上爲棺槨之奉\n柴楂之租若干室奉之租若干棺槨之租若干管子曰鹽鐵\n撫䡄糓一廪十君常操九民衣食而繇下安無怨咎去其田\n賦以租其山巨家重葬其親者服重租小家菲葬其親者服\n小租巨家美脩其宫室者服重租小家爲室廬者服小租上\n立䡄於國民之貧富如加之以繩謂之國䡄\n山權數第七十五　管子輕重八\n桓公問管子曰請問權數管子對曰天以時爲權地以財爲\n權人以力爲權君以令爲權失天之權則人地之權亡桓公\n曰何爲夫天之權則人地之權亡管子對曰湯七年旱禹五\n年水民之無􁎣賣子者湯以莊山之金鑄幣而贖民之無􁎣\n賣子者禹以歴山之金鑄幣而贖民之無􁎣賣子者故天權\n失人地之權皆失也故王者歳守十分之叅三年與少半成\n歳三十一年而藏十一年與少半藏叅之一不足以傷民而農夫\n敬事力作故天毁埊凶旱水泆民無入於溝壑乞請者\n也此守時以待天權之道也桓公曰善吾欲行三權之數爲\n之奈何管子對曰梁山之陽綪絤夜石之幣天下無有管\n子曰以守國糓歳守一分以行五年國糓之重什倍異日管子\n曰請立幣國銅以二年之粟顧之立黔落力重與天下調彼\n重則見射輕則見泄故與天下調泄者失權也見射者失筴\n也不備天權下相求備准下隂相隷此刑罰之所起而亂之\n之夲也故平則不平民富則不如貧委積則虚矣此三權之\n失也巳桓公曰守三權之數奈何管子對曰大豊則藏分阨\n亦藏分桓公曰阨者所以益也何以藏分管子對曰隘則易\n益也一可以爲十十可以爲百以阨守豊阨之准數一上十豊\n之筴數十去九則吾九爲餘於數筴豊則三權皆在君此之\n謂國權桓公問於管子曰請問國制管子對曰國無制地有\n量桓公曰何謂國無制地有量管子對曰髙田十石閒田五石\n庸田三石其餘皆屬諸荒田地量百畒一夫之力也粟賈一粟\n賈十粟賈三十粟賈百其在流筴者百畒從中千畒之筴也\n然則百乗從千乗也千乗從萬乗也故地無量國無筴桓公曰善今\n欲爲大國大國欲爲天下不通權筴其無能者矣桓公曰今\n行權奈何管子對曰君通於廣狹之數不以狹畏廣通於輕\n重之數不以少畏多此國筴之大者也桓公曰善蓋天下視\n海内長譽而無止爲之有道乎管子對曰有曰䡄守其數准\n平其流動於未形而守事已成物一也而十是九爲用徐疾之\n數輕重之筴也一可以爲十十可以爲百引十之半而藏四以\n五操事在君之決塞桓公曰何謂決塞管子曰君不髙仁則\n問不相被君不髙慈孝則民簡其親而輕過此亂之至也則\n君請以國筴十分之一者樹表置髙郷之孝子聘之幣孝子兄\n弟衆寡不與師旅之事樹表置髙而髙仁慈孝財散而輕乗\n輕而守之以筴則十之五有在上運五如行事如日月之終\n復此長有天下之道謂之准道桓公問於管子曰請問敎數\n管子對曰民之能明於農事者置之黃金一斤直食八石民\n之能蕃育六畜者置之黃金一斤直食八石民之能樹藝者\n置之黃金一斤直食八石民之能樹瓜瓠葷菜百果使蕃袬\n者置之黃金一斤直食八石民之能己民疾病者置之黃金\n一斤直食八石民之知時曰歳且阨曰某榖不登曰某榖豐\n者置之黃金一斤直食八石民之通於蠶桑使蠶不疾病者\n皆置之黃金一斤直食八石謹聽其言而藏之官使師旅之\n事無所與此國筴之者也國用相靡而足相因揲而　然後\n置四限髙下令之徐疾敺屏萬物守之以筴有五官技桓公\n曰何謂五官技管子曰詩者所以記物也時者所以記歳也\n春秋者所以記成敗也行者道民之利害也易者所以守凶\n吉成敗也卜者卜凶吉利害也民之能此者皆一馬之田一金\n之衣此使君不迷妄之數也六家者即見其時使豫先蚤閑\n之日受之故君無失時無失筴萬物興豐無失利逺占得失\n以爲末敎詩記人無失辭行殫道無失義易守禍福凶吉不\n相亂此謂君㨀\n桓公問於管子曰權棅之數吾已得聞之矣守國之固奈\n何曰能皆已官時皆已官得失之數萬物之終始君皆已官\n之矣其餘皆以數行桓公曰何謂以數行管子對曰糓者民\n之司命也智者民之輔也民智而君愚下富而君貧下貧而\n君富此之謂事名二國機徐疾而已矣君道度法而已矣人\n心禁繆而已矣桓公曰何謂度法何謂禁繆管子對曰度法\n者量人力而舉功禁繆者非往而戒來故禍不萌通而民無\n患咎桓公曰請聞心禁管子對曰晉有臣不忠於其君慮殺\n其主謂之公過諸公過之家母使得事君此晉之過失也齊\n之公過坐立長差惡惡乎來刑善善乎來榮戒也此之謂國戒\n桓公問管子曰輕重准施之矣筴盡於此乎管子曰未也將\n御神用寶桓公曰何謂御神用寶管子對曰北郭有掘闕而\n得龜者此檢數百里之地也\n桓公曰何謂得龜百里之地管子對曰北郭之得龜者\n令過之平盤之中君請起十乗之使百金之\n提命北郭得龜之家曰賜若服中大夫\n曰東海之子類於龜託舎\n於若賜若大夫之服以終而身勞若以百金\n之龜爲無貲而藏諸泰臺一日而亹\n之以四牛立寶曰無貲還四年伐孤竹丁氏之\n家粟可食三軍之師行五月召丁氏\n而命之曰吾有無貲之寶於此吾今將有大事請以寶爲質\n於子以假子之邑粟丁氏北郷再拜入粟不敢受\n寶質桓公命丁氏曰寡人老矣爲子者不知此數終受吾質\n丁氏歸革築室賦籍藏龜還四年伐孤竹謂\n丁氏之粟中食三軍五月之食桓公立貢數文行中七年龜\n中四千金黑白之子當千金凡貢制中二齊之壤筴也用貢\n國危出寶國安行流桓公曰何謂流管子對曰物有豫則君\n失筴而民失生矣故善爲天下者操於二豫之外桓公曰何\n謂二豫之外管子對曰萬乗之國不可以無萬金之蓄飾千\n乗之國不可以無千金之蓄飾百乗之國不可以無百金之\n蓄飾以此與令進退此之謂乗時\n山至數第七十六　管子輕重九\n桓公問管子曰梁聚謂寡人曰古者輕賦稅而肥籍斂取下\n無順於此者矣梁聚之言何如管子對曰梁聚之言非也彼\n輕賦稅則倉廩虚肥籍斂則械器不奉而諸侯之皮幣不衣\n倉廩虚則倳賤無禄外皮幣不衣於天下内國倳賤梁聚之\n言非也君有山山有金以立幣以幣准糓而授禄故國糓斯\n在上糓賈什倍農夫夜寢蚤起不待見使五糓什倍士半禄\n而死君農夫夜寢蚤起力作而無止彼善爲國者不曰使之\n使不衍得不使不曰貧之使不得不用故使民無有不得不使\n者夫梁聚之言非也桓公曰善\n桓公又問於管子曰有人敎我謂之請士曰何不官百能管\n子對曰何謂百能桓公曰使智者盡其智謀士盡其謀百工\n盡其巧若此則可以爲國乎管子對曰請士之言非也禄肥\n則士不死幣輕則士簡賞萬物輕則士偷幸三怠在國何數\n之有彼糓十藏於上三游於下謀士盡其慮智士盡其知勇\n士輕其死請士所謂妄言也不通於輕重謂之妄言\n桓公問於管子曰昔者周人有天下諸侯賔服名敎通於天\n下而奪於其下何數也管子對曰君分壤而貢入市朝同流\n黄金一筴也江陽之珠一筴也秦之明山之曾青一筴也此\n謂以寡爲多以狹爲廣䡄出之屬也桓公曰天下之數盡於\n䡄出之屬也合國糓重什倍而萬物輕大夫謂賈之子爲吾\n運糓而斂財糓之重一也今九爲餘糓重而萬物輕若此則國\n財九在大夫矣國歳反一財物之九者皆倍重而出矣財物\n在下幣之九在大夫然則幣糓羨在大夫也天子以客行令\n以時出熟糓之人亡諸侯受而官之連朋而聚與髙下萬物\n以合民用内則大夫自還而不盡忠外則諸侯連朋合與孰\n糓之人則去亡故天子失其權也桓公曰善\n桓公又問管子曰終身有天下而勿失爲之有道乎管子對\n曰請勿施於天下獨施之於吾國桓公曰此若言何謂也管\n子對曰國之廣狹壤之肥墝有數終歳食餘有數彼守國者\n守糓而已矣曰某縣之壤廣若于某縣之壤狹若干\n則必積委幣\n於是縣州里受公錢泰秋國糓去參\n之一君下令謂郡縣屬大夫里邑皆籍粟入若干糓重\n一也以藏於上者國糓參分則二分在上矣\n泰春國\n糓倍重數也泰夏賦糓以市櫎民皆受上糓以治田土\n泰秋田糓之存子者若干今上歛糓以幣民曰無幣以糓則\n民之三有歸於上矣\n重之相因時之化舉無不爲國筴\n君用大夫之委以流歸於上君用民以時歸於\n君藏輕出輕以重數也則彼安有自還之大夫獨委之彼諸\n侯之糓十使吾國糓二十則諸侯糓歸吾國矣諸侯糓二十\n吾國糓十則吾國糓歸於諸侯矣故善爲天下者謹守重流\n而天下不吾洩矣彼重之相歸如水\n之就下吾國歳非凶也以幣藏之故國糓倍重故諸侯之糓\n至也是藏一分以致諸侯之一分利不奪於天下大夫不得以\n富侈以重藏輕國常有十國之筴也故諸侯服而無止臣櫎\n從而以忠此以輕重御天下之道也謂之數應\n桓公問管子曰請問國㑹管子對曰君失大夫爲無伍失民\n爲失下故守大夫以縣之筴守一縣以一郷之筴守一鄊以一家之\n筴守家以一人之筴桓公曰其㑹數奈何管子對曰幣准之數\n一縣必有一縣中田之筴一郷必有一郷中田之筴一家必有一\n家直人之用故不以時守郡爲無與不以時守郷爲無伍桓\n公曰行此奈何管子對曰王者藏於民霸者藏於大夫殘國\n亡家藏於篋桓公曰何謂藏於民請散棧臺之錢散諸城\n陽鹿臺之布散諸濟隂君下令於百姓曰民富君無與貧民\n貧君無與富故賦無錢布府無藏財貲藏於民歳豐五糓登\n五糓大輕糓賈去上歳之分以幣據之糓爲君幣爲下國幣\n盡在下幣輕糓重上分上歳之二分在下下歳之二分在上\n則二歳者四分在上則國糓之一分在下糓三倍重邦布之\n籍終歳十錢人家受食十畒加十是一家十戸也出於國糓\n筴而藏於幣者也以國幣之分復布百姓四減國糓三在上\n一在下復筴也大夫旅　而封積實而驕上請奪之以㑹桓\n公曰何謂奪之以㑹管子對曰粟之三分在上謂民萌皆受\n上粟度君藏焉五糓相靡而重去什三爲餘以國幣糓准反\n行大夫無什於重君以幣賦禄什在上君出糓什而去七君\n歛三上賦七散振不資者仁義也五糓相靡而輕數也以郷\n完重而籍國數也出實財散仁義萬物輕數也乗時進退故\n曰王者乗時聖人乗易桓公曰善\n桓公問管子曰特命我曰天子三百領泰嗇而散大夫准此\n而行此如何管子曰非法家也大夫髙其壟美其室此奪農\n事及市庸此非便國之道也民不得以織爲縿綃而貍之於\n地彼善爲國者乗時徐疾而已矣謂之國㑹\n桓公問管子曰請問爭奪之事何如管子曰以戚始桓公曰何\n謂用戚始管子對曰君人之主弟兄十人分國爲十兄弟五\n人分國爲五三世則昭穆同祖十世則爲祏故伏尸滿衍兵\n決而無止輕重之家復游於其閒故曰母予人以壤母授人\n以財財終則有始與四時廢起聖人理之以徐疾守之以決\n塞奪之以輕重行之以仁義故與天壤同數此王者之大轡也\n桓公問管子曰請問幣乗馬管子對曰始取夫三大夫之家\n方六里而一乗二十七人而奉一乗幣乗馬者方六里田之惡美\n若干糓之多寡若干糓之貴賤若干凡方六里用幣若干糓\n之重用幣若干故幣乗馬者布幣於國幣爲一國陸地之\n數謂之幣乗馬桓公曰行幣乗馬之數奈何\n管子對曰士受資以幣大夫受邑以幣\n人馬受食以幣則一國之糓貲在上幣貲在下國糓什倍\n數也萬物財物去什二筴也皮革筋角羽毛竹箭器械財物\n苟合于國器君用者皆有矩劵於上君實郷州藏焉\n曰某月某日苟從責者郷決州\n決故曰就庸一日而決國筴出於糓䡄國之筴貨幣乗馬\n者也\n\n今刀布藏於官府巧幣\n萬物輕重皆在賈之彼幣重而萬物輕幣輕而萬物重彼糓\n重而糓輕人君操糓幣金衡而天下可定也此守天下之數也\n桓公問於管子曰准衡輕重國㑹吾得聞之矣請問縣數\n管子對曰狼牡以至於馮㑹之日龍夏以北至于海莊禽獸\n羊牛之地也何不以此通國筴哉桓公曰何謂通國筴管子\n對曰馮市門一吏書贅直事若其事唐圉牧食之人養視不\n失扞殂者去其都秩與其縣秩大夫不郷贅合游者謂之無\n禮義大夫幽其春秋列民幽其門山之祠馮㑹龍夏牛羊犧\n牲月賈十倍異日此出諸禮義籍於無用之地因捫牢筴也\n謂之通\n桓公問管子曰請問國勢管子對曰有山處之國有汜下多\n水之國有山地分之國有水泆之國有漏壤之國此國之五\n勢人君之所憂也山處之國常藏糓三分之一汜下多水之國\n常操國糓三分之一山地分之國常操國糓十分之三水泉之\n所傷水泆之國常操十分之二漏壤之國謹下諸侯之五糓\n與工雕文梓器以下天下之五糓此准時五勢之數也\n桓公問管子曰今有海内縣諸侯則國勢不用已乎管子對\n曰今以諸侯爲䇡公州之飾焉以乗四時行捫牢之筴以東\n西南北相彼用平而准故曰爲諸侯則髙下萬物以應諸侯\n徧有天下則賦幣以守萬物之朝夕調而已利有足則行不\n滿則有止王者郷州以時察之故利不相傾縣死其所君守\n大奉一謂之國簿\n管子卷第二十二\n"}
{"id": "KR3c0001_023", "series": "KR3c0001", "text": "管子卷第二十三\n　　　地數第七十七　揆度第七十八\n　　　國准第七十九　輕重第八十\n地數第七十七　管子輕重十\n桓公曰地數可得聞乎管子對曰地之東西二萬八千里南北\n二萬六千里其出水者八千里受水者八千里出銅之山四\n百六十七山出鐵之山三千六百九山此之所以分壤樹榖也\n戈矛之所發刀幣之所起也能者有餘拙者不足封於泰山\n禪於梁父封禪之王七十二家得失之數皆在此内是謂國用\n桓公曰何謂得失之數皆在此管子對曰昔者桀霸有天下\n而用不足湯有七十里之薄而用有餘天非獨爲湯雨菽粟\n而地非獨爲湯出財物也伊尹善通移輕重開闔決塞通於\n髙下徐疾之筴坐起之費時也黃帝問於伯髙曰吾欲陶天\n下而以爲一家爲之有道乎伯髙對曰請刈其莞而樹之吾\n謹逃其蚤牙則天下可陶而爲一家黃帝曰此若言可得聞乎\n伯髙對曰上有丹沙者下有黃金上有慈石者下有銅金上\n有陵石者下有鈆錫赤銅上有赭者下有鐵此山之見榮者\n也苟山之見其榮者君謹封而祭之距封十里而爲一壇是\n則使乗者下行行者趨若犯令者罪死不赦然則與折取之\n逺矣脩敎十年而葛盧之山發而出水金從之蚩尤受而制\n之以爲劔鎧矛㦸是歳相兼者諸侯九雍狐之山發而出水\n金從之蚩尤受而制之以爲雍狐之㦸芮戈是歳相兼者諸\n侯十二故天下之君頓㦸壹怒伏尸滿野此見戈之本也\n桓公問於管子曰請問天財所出地利所在管子對曰山上\n有赭者其下有鐡上有鈆者其下有銀一曰上有鈆者其下\n有鉒銀上有丹沙者其下有鉒金上有慈石者其下有銅金\n此山之見榮者也苟山之見榮者謹封而爲禁有動封山者\n罪死而不赦有犯令者左足入左足斷右足入右足斷然則\n其與犯之逺矣此天財地利之所在也桓公問於管子曰以\n天財地利立功成名於天下者誰子也管子對曰文武是也\n桓公曰此若言何謂也管子對曰夫玉起於牛氏邊山金起\n於汝漢之右洿珠起於赤野之末光此皆距周七千八百里\n其涂逺而至難故先王各用於其重珠玉爲上弊黃金爲中\n幣刀布爲下幣令疾則黃金重令徐則黃金輕先王權度其\n號令之徐疾髙下其中幣而制下上之用則文武是也\n桓公問於管子曰吾欲守國財而母稅於天下而外因天下\n可乎管子對曰可夫水激而流渠令疾而物重先王理其號\n令之徐疾内守國財而外因天下矣桓公問於管子曰其行\n事奈何管子對曰夫昔者武王有巨橋之粟貴糴之數\n桓公曰爲之奈何管子對曰武王立\n重泉之戍令曰民自有百鼓之粟者\n不行民舉所最粟以避重泉之戍而國\n榖二什倍巨橋之粟亦二什倍武王以巨橋之粟二什倍\n而市繒帛軍五歳毋籍衣於民以巨橋之粟二什倍而衡黃\n金百萬終身無籍於民准衡之數也\n桓公問於管子曰今亦可以行此乎管子對曰可夫楚有汝\n漢之金齊有渠展之鹽燕有遼東之煑此三者亦可以當武\n王之數十口之家十人咶鹽百口之家百人咶鹽凡食鹽之數\n一月丈夫五升少半婦人三升少半嬰兒二升少半鹽之重\n升加分耗而釡五十升加一耗而釡百升加什耗而釡千君伐\n菹薪煑泲水爲鹽正而積之三萬鍾至陽春請籍於時桓公\n曰何謂籍於時管子曰陽春農事方作令民毋得築垣牆毋\n得繕冢墓丈夫毋得治宫室毋得立臺榭北海之衆毋得聚\n庸而煑鹽然鹽之賈必四什倍君以四什之賈脩河濟之流南\n輸梁趙宋衞濮陽惡食無鹽則腫守圉之本其用鹽獨重君\n伐菹薪煑泲水以籍於天下然則天下不減矣\n桓公問於管子曰吾欲富本而豐五榖可乎管子對曰不可\n夫本富而財物衆不能守則稅於天下五榖興豐巨錢而天\n下貴則稅於天下然則吾民常爲天下虜矣夫善用本者若\n以身濟於大海觀風之所起天下髙則髙天下下則下天髙\n我下則財利稅於天下矣\n桓公問於管子曰事盡於此乎管子對曰未也夫齊衢處之\n本通達所出也游子勝啇之所道人求本者食吾本粟因吾\n本幣騏驥黃金然后出令有徐疾物有輕重然后天下之寶\n壹爲我用善者用非有使非人\n揆度第七十八　輕重十一\n齊桓公問於管子曰自燧人以來其大㑹可得而聞乎管子對\n曰燧人以來未有不以輕重爲天下也共工之王水\n處什之七陸處什之三乗天勢以隘制天下至於黄帝之王\n謹逃其爪牙不利其器燒山林破増藪\n焚沛澤逐禽獸實以益人然後天下可得而牧也\n至於堯舜之王所以化海内者北用禺氏之玉南貴\n江漢之珠其勝禽獸之仇以大夫隨之\n桓公曰何謂也管子對曰令諸侯之\n子將委質者皆以雙武之皮卿大\n夫豹飾列大夫豹幨大夫散其\n邑粟與其財物以市武豹之皮故山林之人刺其猛獸\n若從親戚之仇此君冕服於朝而猛獸勝於外大夫已散其\n財物萬人得受其流此堯舜之數也\n桓公曰事名二正名五而天下治何謂事名二對曰天筴陽也壤\n筴隂也此謂事名二何謂正名五對曰權也衡也規也矩也\n准也此謂正名五其在色者青黃白黒赤也其在聲者宫商\n羽徴角也其在味者酸辛鹹苦甘也二五者童山竭澤人君以\n數制之人味者所以守民口也聲者所以守民耳也色者所\n以守民目也人君失二五者亡其國大夫失二五者亡其勢民\n失二五者亡其家此國之至機也謂之國機\n輕重之法曰自言能爲司馬不能爲司馬者殺其身以舋其\n鼓自言能治田土不能治田土者殺其身以舋其社自言能\n爲官不能爲官者㓷以爲門父故無敢姦能誣禄至於君者\n矣故相任寅爲官都重門擊拆不能去亦隨之以法\n桓公問於管子曰請問大准管子對曰大准者天下皆制我\n而無我焉此謂大准桓公曰何謂也管子對曰今天下起兵加\n我臣之能謀厲國定名者割壤而封臣之能以車兵進退成\n功立名者割壤而封然則是天下盡封君之臣也非君封之\n也天下已封君之臣十里矣天下每動重封君之民二十里君\n之民非富也鄰國富之鄰國每動重富君之民貧者重貧富\n者重冨大准之數也桓公曰何謂也管子對曰今天下起兵加\n我民棄其耒耜出持戈於外然則國不得耕此非天凶也此人\n凶也君朝令而夕求具民肆其財物與其五榖爲讎厭而去\n賈人受而廩之然則國財之一分在賈人師罷民反其事萬\n物反其重賈人出其財物國幣之少分廩於賈人若此則幣\n重三分財物之輕重三分賈人市於三分之閒國之財物盡\n在賈人而君無筴焉民更相制君無有事焉此輕重之大准也\n管子曰人君操本民不得操末人君操始民不得操卒其\n在涂者籍之於衢塞其在榖者守之春秋其在萬物者立貲\n而行故物動則應之故豫奪其涂則民無遵君守其流則民\n失其髙故守四方之髙下國無游賈貴賤相當此謂國衡以\n利相守則數歸於君矣\n管子曰善正商任者省有肆省有肆則市朝閒市朝閒則田\n野充田野充則民財足民財足則君賦歛焉不窮今則不然\n民重而君重重而不能輕民輕而君輕輕而不能重天下善\n者不然民重則君輕民輕則君重此乃財餘以滿不足之數\n也故凡不能調民利者不可以爲大治不察於終始不可以\n爲至矣動左右以重相因二十國之筴也鹽鐵二十國之筴也\n錫金二十國之筴也五官之數不籍於民\n桓公問於管子曰輕重之數惡終管子對曰若四時之更舉\n無所終國有患憂輕重五榖以調用積餘臧羨以備賞天下\n賔服有海内以富誠信仁義之士故民髙辭讓無爲竒恠者\n彼輕重者諸侯不服以出戰諸侯賔服以行仁義\n管子曰一歳耕五歳食粟賈五倍一歳耕六歳食粟賈六倍二\n年耕而十一年食夫富能奪貧能予乃可以爲天下且天\n下者處兹行兹若此而天下可壹也夫天下者使之不使用\n之不用故善爲天下者母曰使之使不得不使母曰用之使\n不得不用也\n管子曰善爲國者如金石之相舉重鈞則金傾故治權則勢\n重治道則勢羸今榖重於吾國輕於天下則諸侯之自泄如\n原水之就下故物重則至輕則去有以重至而輕處者我動\n而錯之天下即已於我矣物臧則重發則輕散則多幣重則\n民死利幣輕則決而不用故輕重調於數而止\n五榖者民之司命也刀幣者溝瀆也號令者徐疾也令重於\n寶社稷重於親戚胡謂也對曰夫城郭拔社稷不血食無生\n臣親沒之後無死子此社稷之所重於親戚者也故有城無\n人謂之守平虚有人而無甲兵而無食謂之與禍居\n桓公問管子曰吾聞海内玉幣有七筴可得而聞乎管子對\n曰隂山之礝碈一筴也燕之紫山白金一筴也發朝鮮之文皮一筴\n也汝漢水之右衢黃金一筴也江陽之珠一筴也秦明山之曽\n青一筴也禺氏邊山之玉一筴也此謂以寡爲多以狹爲廣\n天下之數盡於輕重矣\n桓公問於管子曰隂山之馬具駕者千乗馬之平賈萬也金\n之平賈萬也吾有伏金千斤爲此奈何管子對曰君請使與\n正籍者皆以幣還於金吾至四萬此一爲四矣吾非埏埴揺鑪\n櫜而立黃金也今黃金之重一爲四者數也珠起於赤野之末\n光黃金起於汝漢水之右衢玉起於禺氏之邊山此度去周\n七千八百里其涂逺其至陒故先王度用其重而因之珠玉\n爲上幣黃金爲中幣刀布爲下幣先王髙下中幣利下上之\n用百乗之國中而立東西南北度五十里一日定慮二日定載\n三日岀竟五日而反百乗之制輕重毋過五日百乗爲耕田\n萬頃爲戸萬戸爲開口十萬人爲分者萬人爲輕車百乗爲\n馬四百四千乗之國中而立市東西南北度百五十餘里二\n日定慮三日定載五日出竟十日而反千乗之制輕重毋過\n一旬千乗爲耕田十萬頃爲戸十萬戸爲開口百萬人爲當\n分者十萬人爲輕車千乗爲馬四千匹萬乗之國中而立市\n東西南北度五百里三日定慮五日定載十日出竟二十日而\n反萬乗之制輕重毋過二旬萬乗爲耕田百萬頃爲戸百萬戸\n爲開口千萬人爲當分者百萬人爲輕車萬乗爲馬四萬匹\n管子曰疋夫爲鰥匹婦爲寡老而無子者爲獨君問其若有\n子弟師役而死者父母爲獨上必葬之衣衾三領木必三寸\n郷吏視事葬於公壤若産而無弟兄上必賜之匹馬之壤故\n親之殺其子以爲上用不苦也君終歳行邑里其人力同而\n宫室美者良萌也力作者也脯二束酒一石以賜之力足蕩游不\n作老者譙之當壯者遣之邊戍民之無本者貸之圃彊故百\n事皆舉無留力失時之民此皆國筴之數也\n上農挾五中農挾四下農挾三上女衣五中女衣四下女衣三\n農有常業女有常事一農不耕民有爲之飢者一女不織民\n有爲之寒者飢寒凍餓必起於糞土故先王謹於其始事再\n其本民無􁎣者賣其子三其本若爲食四其本則郷里給五\n其本則逺近通然后死得葬矣事不能再其本而上之求焉\n無止然則姦涂不可獨遵貨財不安於拘隨之以法則中内\n摲民也輕重不調無􁎣之民不可責理鬻子不可得使君失其\n民父失其子亡國之數也管子曰神農之數曰一榖不登減一榖榖\n之法什倍二榖不登減二糓糓之法再什倍夷䟽滿之無食者予\n之陳無種者貸之新故無什倍之賈無倍稱之民\n國准第七十九　輕重十二\n齊桓公問於管子曰國准可得而聞乎管子對曰國准者視\n時而立儀桓公曰何謂視時而立儀對曰黃帝之王謹逃其\n爪牙有虞之王枯澤童山夏后之王燒増藪焚沛澤不益民\n之利殷人之王諸侯無牛馬之牢不利其器周人之王官能以\n備物五家之數殊而用一也桓公曰然則五家之數籍何者\n爲善也管子對曰燒山林破増藪焚沛澤禽獸衆也童山\n竭澤者君智不足也燒増藪焚沛澤不益民利逃械器閉知\n能者輔已者也諸侯無牛馬之牢不利其器者曰淫器而一民\n心者也以人御人逃戈刃髙仁義乗天固以安己也五家之數\n殊而用一也\n桓公曰今當時之王者立何而可管子對曰請兼用五家而勿\n盡桓公曰何謂管子對曰立祈祥以固山澤立械器以使萬物\n天下皆利而謹操重筴童山竭澤益利摶流出金山立幣成\n菹丘立駢牢以爲民饒彼菹菜之壤非五榖之所生也麋鹿\n牛馬之地春秋賦生殺老立施以守五糓此以無用之壤臧民之\n羸五家之數皆用而勿盡\n桓公曰五代之王以盡天下數矣來世之王者可得而聞乎管子\n對曰好譏而不亂亟變而不變時至則爲過則去王數不可\n豫致此五家之國准也\n輕重甲第八十　輕重十三\n桓公曰輕重有數乎管子對曰輕重無數物發而應之聞聲\n而乗之故爲國不能來天下之財致天下之民則國不可\n成桓公曰何謂來天下之財管子對曰昔者桀之時女樂三\n萬人端譟晨樂聞於三衢是無不服文繡衣裳者伊尹以薄\n之游女工文繡篡組一純得粟百鍾於桀之國夫桀之國者\n天子之國也桀無天下憂飾婦女鍾鼔之樂故伊尹得其粟\n而奪之流此之謂來天下之財桓公曰何謂致天下之民管\n子對曰請使州有一掌里有積五窌民無以與正籍者予之\n長假死而不葬者予之長度飢者得食寒者得衣死者得葬\n不　者得振則天下之歸我者若流水此之謂致天下之民\n故聖人善用非其有使非其人動言揺辭萬民可得而親桓\n公曰善桓公欲賞死事之後曰吾國者衢處之國饋食之都\n虎狼之所捿也今每戰輿死扶傷如孤茶首之孫仰倳㦸之\n寶吾無由予之爲之奈何管子對曰吾國之豪家遷封食邑而居\n者君章之以物則物重不章以物則物輕守之以物則物重不守\n以物則物輕故遷封食邑富商蓄賈積餘藏羨跱蓄之家此\n吾國之豪也故君請縞素而就士室朝功臣世家遷封食邑\n積餘藏羨跱蓄之家曰城肥致衝無委致圍天下有慮齊獨\n不與其謀子大夫有五榖菽粟者勿敢左右請以平賈取之\n子與之定其劵契之齒釡鏂之數不得爲侈弇焉困窮之民\n聞而糴之釡鏂無止逺通不推國粟之賈坐長而四十倍君\n出四十倍之粟以振孤寡牧貧病視獨老窮而無子者靡得\n相鬻而養之勿使赴於溝澮之中若此則士爭前戰爲顔行\n不偷而爲用輿死扶傷死者過半此何故也士非好戰而輕\n死輕重之分使然也\n桓公曰皮幹筋角之徴甚重重籍於民而貴市之皮幹筋角\n非爲國之數也管子對曰請以令髙杠柴池使東西不相睹\n南北不相見桓公曰諾行事期年而皮幹筋角之徵去分民\n之籍去分桓公召管子而問曰此何故也管子對曰杠池平\n之時夫妻服簞輕至百里今髙杠柴池東西南北不相睹天\n酸然雨十人之力不能上廣澤遇雨十人之力不可得而恃\n夫舎牛馬之力所無因牛馬絶罷而相繼死其所者相望皮\n幹筋角徒予人而莫之取牛馬之賈必坐長而百倍天下聞\n之必離其牛馬而歸齊若流故髙杠柴池所以致天下之牛\n馬而損民之籍也道若祕云物之所生不若其所聚\n桓公曰弓弩多匡䡔者而重籍於民奉繕工而使弓\n弩多匡䡔者其故何也管子對曰鵝鶩之舎近鵾雞鵠䳈\n之通逺鵠鵾之所在君請式璧而聘之桓公曰諾行事期年而\n上無闕者前無趨人三月解􁲀弓弩無匡䡔者召管子而問\n曰此何故也管子對曰鵠鵾之所在君式璧而聘之菹澤之\n民聞之越乎而射逺非十鈞之弩不能中鵾雞鵠䳈彼十鈞\n之弩不得　擏不能自正故三月解􁲀而弓弩無匡䡔者此\n何故也以其家習其所也\n桓公曰寡人欲籍於室屋管子對曰不可是毁成也欲籍於\n萬民管子曰不可是隱情也欲籍於六畜管子對曰不可是\n殺生也欲籍於樹木管子對曰不可是伐生也然則寡人安\n籍而可管子對曰君請籍於鬼神桓公忽然作色曰萬民室\n屋六畜樹木且不可得籍鬼神乃可得而籍夫管子對曰厭\n冝乗勢事之利得也計議因權事之囿大也王者乗勢聖人\n乗幼與物皆耳桓公曰行事奈何管子對曰昔堯之五更五\n官無所食君請立五厲之祭祭堯之五吏春獻蘭秋斂落原\n魚以爲脯鯢以爲殽若此則澤魚之正伯倍異日則無屋粟\n邦布之籍此之謂設之以祈祥推之以禮義也然則自足何\n求於民也\n桓公曰天下之國莫彊於越今寡人欲北舉事孤竹離枝恐\n越人之至爲此有道乎管子對曰君請遏原流大夫立沼池\n令以矩游爲樂則越人安敢至桓公曰行事奈何管子對曰\n請以令隱三川立貟都立大舟之都大身之都有深淵壘十\n仞令曰能游者賜千金未能用金千齊民之游水不避呉越\n桓公終北舉事於孤竹離枝越人果至隱曲薔以水齊管子\n有扶身之士五萬人以待戰於曲薔大敗越人此之謂水豫\n齊之北澤燒火光照堂下管子入賀桓公曰吾田\n野辟農夫必有百倍之利矣是歳租稅九月而具粟又美相\n公召管子而問曰此何故也管子對曰萬乗之國千乗之國\n不能無薪而炊今北澤燒莫之續則是農夫得居裝而賣其\n薪蕘一束十倍則春有以倳耜夏有以決芸此租稅\n所以九月而具也\n桓公憂北郭民之貧召管子而問曰北郭者盡屨縷之甿也\n以唐園爲本利爲此有道乎管子對曰請以令禁百鍾之家\n不得事鞽千鍾之家不得爲唐園去市三百步者不得樹葵\n菜若此則空閒有以相給資則北郭之甿有所讎其手搔之\n功唐園之利故有十倍之利\n管子曰隂王之國有三而齊與在焉桓公曰此若言可得聞乎\n管子對曰楚有汝漢之黃金而齊有渠展之鹽燕有遼東之\n煑此隂王之國也且楚之有黃金中齊有薔石也苟有操之\n不工用之不善天下倪而是耳使夷吾得居楚之黃金吾能\n令農毋耕而食女毋織而衣今齊有渠展之鹽\n請君伐菹薪煑沸火爲鹽正而積之\n桓公曰諾十月始正至於正月成鹽三萬六千鍾召管子而\n問曰安用此鹽而可管子對曰孟春旣至農事且起大夫無\n得繕冢墓理宫室立臺榭築牆垣北海之衆無得聚庸\n而煑鹽若此則鹽\n必坐長而十倍桓公曰善行事奈何管子對曰請以令糶之\n梁趙宋衞濮陽彼盡饋食之也國無鹽則腫守圉之國\n用鹽獨甚桓公曰諾乃以令使糶之得成金萬壹千餘\n斤桓公召管子而問曰安用金而可管子對曰請以令使賀\n獻出正籍者必以金金坐長而百倍運金之重以衡萬物盡\n歸於君故此所謂用若挹於河海若輸之給馬此隂王之業\n管子曰萬乗之國必有萬金之賈千乗之國必有千金之賈\n百乗之國必有百金之賈非君之所賴也君之所與故爲人\n君而不審其號令則中一國而二君二王也桓公曰何謂一國\n而二君二王管子對曰今君之籍取以正萬物之賈輕去其\n分皆入於商賈此中一國而二君二王也故賈人乗其弊以守\n民之時貧者失其財是重貧也農夫失其五榖是重竭也故\n爲人君而不能謹守其山林菹澤草萊不可以立爲天下王\n桓公曰此若言何謂也管子對曰山林菹澤草萊者薪蒸之\n所出犧牲之所起也故使民求之使民籍之因以給之私愛\n之於民若弟之與兄子之與父也然后可以通財交殷也故\n請取君之游財而邑里布積之陽春蠶桑且至請以給其口\n食笝曲之彊若此則絓絲之籍去分而歛矣且四方之不至\n六時制之春日倳耜次日獲麥次日薄芋次日樹麻次日絶\n菹次日大雨且至趣芸壅培六時制之臣給至於國都善者\n郷因其輕重守其委廬故事至而不妄然后可以立爲天下王\n管子曰一農不耕民或爲之飢一女不織民或爲之寒故事再\n其本則無賣其子者事三其本則衣食足事四其本則正籍\n給事五其本則逺近通死得藏今事不能再其本而上之求\n焉無止是使姦涂不可獨行遺財不可包止隨之以法則是\n下艾民食三升則郷有正食而盜食二升則里有正食而盜\n食一升則家有正食而盜今操不反之事而食四十倍之粟而\n求民之毋失不可得矣且君朝令而求夕具有者出其財無\n有者賣其衣屨農夫糶其五榖三分賈而去是君朝令一怒\n布帛流越而之天下君求焉而無止民無以待之走亡而捿\n山阜持戈之士顧不見親家族失而不分民走於中而士遁\n於外此不待戰而内敗\n管子曰今爲國有地牧民者務在四時守在倉廪國多財則逺\n者來地辟舉則民留處倉廩實則知禮節衣食足則知榮辱\n今君躬犂墾田耕發草土得其榖矣民人之食有人若干步畒\n之數然而有餓餒於衢閭者何也榖有所藏也今君鑄錢立\n幣民通移人有百十之數然而民有賣子者何也財有所并\n也故爲人君不能散積聚調髙下分并財君雖彊本趣耕發\n草立幣而無止民猶若不足也\n桓公問於管子曰今欲調髙下分并財散積聚不然則世且\n并兼而無止蓄餘藏羨而不息貧賤鰥寡獨老不與得焉散\n之有道分之有數乎管子對曰唯輕重之家爲能散之耳請\n以令輕重之家桓公曰諾東車五乗迎癸乙於周下原桓公\n問四因與癸乙管子寗戚相與四坐桓公曰請問輕重之數\n癸乙曰重籍其民者失其下數欺諸侯者無權與管子差肩\n而問曰吾不籍吾民何以奉車革不籍吾民何以待鄰國癸\n乙曰唯好心爲可耳夫好心則萬物通萬物通則萬物運萬\n物運則萬物賤萬物賤則萬物可因知萬物之可因而不因\n者奪於天下奪於天下者國之大賊也桓公曰請問好心萬\n物之可因癸乙曰有餘富無餘乗者責之卿諸侯足其所不\n賂其游者責之令大夫若此則萬物通萬物通則萬物運萬\n物運則萬物賤萬物賤則萬物可因矣故知三准同筴者能\n爲天下不知三准之同筴者不能爲天下故申之以號令抗之\n以徐疾也民乎其歸我若流水此輕重之數也\n桓公問於管子曰今倳㦸十萬薪菜之靡日虚十里之衍頓\n㦸一譟而靡幣之用日去千金之積久之且何以待之管子對\n曰粟賈平四十則金賈四千粟賈釡四十則鍾四百也十鍾\n四千也二十鍾者爲八千也金賈四千則二金中八千也然則一\n農之事終歳耕百畒百畒之收不過二十鍾一農之事乃中二\n金之財耳故粟重黃金輕黃金重而粟輕兩者不衡立故善\n者重粟之賈釜四百則是鍾四千也十鍾四萬二十鍾者八萬\n金賈四千則是十金四萬也二十金者爲八萬故發號出令曰\n一農之事有二十金之筴然則地非有廣狹國非有貧富也\n通於發號出令審於輕重之數然管子曰湩然擊鼓士忿怒\n鎗然擊金士帥然筴桐鼓從之輿死扶傷爭進而無止口滿\n用手滿錢非大父母之仇也重禄重賞之所使也故軒冕立於\n朝爵禄不隨臣不爲忠中軍行戰委予之賞不隨士不死其\n列陳然則是大臣執於朝而列陳之士執於賞也故使父不\n得子其子兄不得弟其弟妻不得有其夫唯重禄重賞爲然\n耳故不逺道里而能威絶域之民不險山川而能服有恃之\n固發若雷霆動若風雨獨出獨入莫之能圉\n桓公曰四夷不服恐其逆政游於天下而傷寡人寡人之行\n爲此有道乎管子對曰呉越不朝珠象而以爲幣乎發朝鮮\n不朝請文皮毤服而以爲幣乎禺氏不朝請以白璧爲\n幣乎崐崘之虚不朝請以璆琳琅玕爲幣乎故夫握而不見\n於手含而不見於口而辟千金者珠也然后八千里之呉越\n可得而朝也一豹之皮容金而金也然后八千里之發朝鮮可得\n而朝也懷而不見於抱挾而不見於掖而辟千金者白璧也\n然后八千里之禺氏可得而朝也簪珥而辟千金者璆琳琅\n玕也然后八千里之崐崘之虚可得而朝也故物無主事無接\n逺近無以相因則四夷不得而朝矣\n管子卷第二十三\n"}
{"id": "KR3c0001_024", "series": "KR3c0001", "text": "管子卷第二十四　唐司空房　玄齡　注\n　　　輕重乙第八十一　輕重丙第八十二\n　　　輕重丁第八十三　輕重戊第八十四\n　　　輕重己第八十五　輕重庚第八十六\n輕重乙第八十一　輕重第四\n桓公曰天下之朝夕可定乎管子對曰終身不定桓公曰其\n不定之說可得聞乎管子對曰地之東西二萬八千里南北\n二萬六千里天子中而立國之四面面萬有餘里民之入正\n籍者亦萬有餘里故有百倍之力而不至者有十倍之力而\n不至者有倪而是者則逺者䟽疾怨上邊竟諸侯受君之怨\n民與之爲善缺然不朝是天子塞其涂熟榖者去天下之可\n得而霸桓公曰行事奈何管子對曰請與之立壤列天下之\n旁天子中立地方千里兼霸之壤三百有餘里佌諸侯度百里\n負海子男者度七十里若此則如胷之使臂臂之使指也然\n則小不能分於民推徐疾羨不足雖在下不爲君憂夫海出\n沸無止山生金木無息草木以時生器以時靡幣泲水之鹽\n以日消終則有始與天壤爭是謂立壤列也\n武王問於癸度曰賀獻不重身不親於君左右不足支不善\n於群臣故不欲收穡戸籍而給左右之用爲之有道乎癸度\n對曰吾國者衢處之國也逺秸之所通游客蓄商之所道財\n物之所遵故苟入吾國之粟因吾國之幣然后載黃金而出\n故君請重重而衡輕輕運物而相因則國筴可成故謹毋失\n其度未與民可治武王曰行事奈何癸度曰金出於汝漢之\n右衢珠出於赤野之末光玉出於禺氏之旁山此皆距周七\n千八百餘里其涂逺其至阨故先王度用於其重因以珠玉\n爲上幣黃金爲中幣刀布爲下幣故先王善髙下中幣制下\n上之用而天下足矣\n桓公曰衡謂寡人曰一農之事必有一耜一銚一鎌一鎒一椎\n一銍然后成爲農一車必有一斤一鋸一釭一鑽一鑿一銶\n一軻然后成爲車一女必有一刀一錐一箴一鉥然\n后爲女請以令斷山木鼓山鐵是可以毋籍而用足管子\n對曰不可今發徒隷而作之則逃亡而不守發民則下疾怨\n上邊竟有兵則懷宿怨而不戰未見山鐵之利而内敗矣故\n善者不如與民量其重計其贏民得其十君得其三有雜之以\n輕重守之以髙下若此則民疾作而爲上虜矣\n桓公曰請問壤數管子對曰河􁒆諸侯畒鍾之國也皟山\n諸侯之國也河􁒆諸侯常不勝山諸侯之國者豫戒者也桓\n公曰此若言何謂也管子對曰夫河􁒆諸侯畒鍾之國也故\n榖衆多而不理固不得有至於山諸侯之國則斂𬞞藏菜此\n之謂豫戒桓公曰壤數盡於此乎管子對曰未也昔狄諸侯\n畒鍾之國也故粟十鍾而鍿金程諸侯山諸侯之國也故粟\n五釡而鍿金故狄諸侯十鍾而不得倳㦸程諸侯五釡而得\n倳㦸十倍而不足或五分而有餘者通於輕重髙下之數國\n有十歳之蓄而民食不足者皆以其事業望君之禄也君有\n山海之財而民用不足者皆以其事業交接於上者也故租\n籍君之所冝得也正籍者君之所強求也亡君廢其所冝得\n而斂其所強求故下怨上而令不行民奪之則怒予之則喜\n民情固然先王知其然故見予之所不見奪之理故五榖粟\n米者民之司命也黃金刀布者民之通貨也先王善制其通\n貨以御其司命故民力可盡也管子曰泉雨五尺其君必辱\n食稱之國必亡待五榖者衆也故樹木之勝霜露者不受令\n於天家足其所者不從聖人故奪然後予髙然后下喜然后\n怒天下可舉\n桓公曰強本節用可以爲存乎管子對曰可以爲益愈而未\n足以爲存也昔者紀氏之國強本節用者其五榖豐滿而不\n能理也四流而歸於天下若是則紀氏其強本節用適足以\n使其民榖盡而不能理爲天下虜是以其國亡而身無所處\n故可以益愈而不足以爲存故善爲國者天下下我髙天下\n輕我重天下多我寡然后可以朝天下\n桓公曰寡人欲毋榖一士毋頓一㦸而辟方都二爲之有道乎\n管子對曰涇水十二空汶淵洙浩滿三之於乃請以令使九\n月種麥日至日穫則時雨未下而利農事矣桓公曰諾令以\n九月種麥日至而穫量其艾一收之積中方都二故此所謂\n善因天時辯於地利而辟方都之道也\n管子入復桓公曰終歳之租金四萬二千金請以一朝素賞軍\n士桓公曰諾以令至鼓期於泰舟之野期軍士桓公乃即壇\n而立寗戚鮑叔隰朋易牙賔胥無皆差肩而立管子執枹而\n揖軍士曰誰能䧟陳破衆者賜之百金三問不對有一人秉\n劒而前問曰幾何人之衆也管子曰千人之衆千人之衆臣能\n䧟之賜之百金管子又曰兵接弩張誰能得卒長者賜之\n百金問曰幾何人卒之長也管子曰千人之長千人之長臣\n能得之賜之百金管子又曰誰能聴旌旗之所指而得執將\n首者賜之千金言能得者壘千人賜之人千金其餘言能\n外斬首者賜之人十金一朝素賞四萬二千金廓然虚桓公惕\n然太息曰吾曷以識此管子對曰君勿患且使外爲名於其\n内郷爲功於其親家爲德於其妻子若此則士必爭名報德\n無北之意矣吾舉兵而攻破其軍并其地則非特四萬二千\n金之利也五子曰善桓公曰諾乃誡大將曰百人之長必爲之\n朝禮千人之長必拜而送之降兩級其有親戚者必遺之酒\n四石肉四鼎其無親戚者必遺其妻子酒三石肉三鼎行敎\n半歳父敎其子兄敎其弟妻諫其夫曰見其若此其厚而不\n死列陳可以反於郷乎桓公衍終舉兵攻萊戰於莒必市里\n鼓旗未相望衆少未相知而萊人大遁故遂破其軍兼其地\n而虜其將故未列地而封未出金而賞破萊軍并其地禽其\n君此素賞之計也\n桓公曰曲防之戰民多假貸而給上事者寡人欲爲之出賂\n爲之奈何管子對曰請以令令冨商蓄賈百符而一馬無有\n者取於公家若此則馬必坐長而百倍其本矣是公家之馬\n不離其牧皁而曲防之戰賂足矣\n桓公問於管子曰崇弟蔣弟丁惠之功世吾歳罔寡人不得\n籍斗升焉去菹菜鹹鹵斥澤山閒㙗􁝛不爲用之壤寡人不\n得籍斗升焉去一列稼縁封十五里之原強耕而自以爲落\n其民寡人不得籍斗升焉則是寡人之國五分而不能操其\n二是有萬乗之號而無千乗之用也以是與天子提衡爭秩\n於諸侯爲之有道乎管子對曰唯籍於號\n令爲可耳桓公曰行事奈何管子對曰請以令發師置屯藉\n農十鍾之家不行百鍾之家不行千鍾\n之家不行行者不能百之一千之十而囷窌之數皆\n見於上矣君案囷窌之數令之曰國貧而用不足請以平價\n取之子皆案囷窌而不能挹損焉君直幣之輕重以\n決其數使無劵契之責\n則積藏囷窌之粟皆歸於君矣故九州無敵竟上無患\n令曰罷師歸農無所用之管子曰天下有兵則積藏之粟足\n以備其粮天下無兵則以賜貧甿若此則菹菜鹹鹵斥澤山\n閒㙗􁝛之壤無不發草此之謂籍於號令\n管子曰滕魯之粟釡百則使吾國之粟釡千滕魯之粟四流\n而歸我若下深谷者非歳凶而民飢也辟之以號令引之以\n徐疾施乎其歸我若流水\n桓公曰吾欲殺正商賈之利而益農夫之事爲此有道乎管\n子對曰粟重而萬物輕粟輕而萬物重兩者不衡立故殺正\n商賈之利而益農夫之事則請重粟之價金三百若是則田\n野大辟而農夫勸其事矣桓公曰重之有道乎管子對曰請以\n令與大夫城藏使卿諸侯藏千鍾令大夫藏五百鍾列大夫\n藏百鍾富商蓄賈藏五十鍾内可以爲國委外可以益\n農夫之事桓公曰善下令卿諸侯令大夫城藏農夫辟其五\n榖三倍其賈則正商失其事而農夫有百倍之利矣\n桓公問於管子曰衡有數乎管子對曰衡無數也衡者使物\n壹髙壹下不得常固桓公曰然則衡數不可調耶管子對曰\n不可調調則澄澄則常常則髙下不貳髙下不貳則萬物不\n可得而使固桓公曰然則何以守時管子對曰夫歳有四秋\n而分有四時故曰農事且作請以什伍農夫賦耜鐵此之謂\n春之秋大夏且至絲纊之所作此之謂夏之秋而大秋成五榖\n之所㑹此之謂秋之秋大冬營室中女事紡績緝縷之所作\n也此之謂冬之秋故歳有四秋而分有四時已得四者之序\n發號出令物之輕重相什而相伯故物不得有常固故曰衡無數\n桓公曰皮幹筋角竹箭羽毛齒革不足爲此有道乎管子曰\n惟曲衡之數爲可耳桓公曰行事奈何管子對曰請以令爲\n諸侯之商賈立客舎一乗者有食三乗者有蒭菽五乗者有\n伍養天下之商賈歸齊若流水\n輕重丙第八十二管子輕重十五\n輕重丁第八十三　管子輕重十六\n桓公曰寡人欲西朝天子而賀獻不足爲此有數乎管子對\n曰請以令城隂里使其牆三重而門九襲\n因使玉人刻石而爲璧尺者萬泉八寸者八\n千七寸者七千珪中四千瑗中五百璧之數已具管\n子西見天子曰弊邑之君欲率諸侯而朝先王之廟觀於周\n室請以令使天下諸侯朝先王之廟觀於周室者不得不以\n彤弓石璧不以彤弓石璧者不得\n入朝天子許之曰諾號令於天下天下諸侯載黃金珠玉五榖\n文采布泉輸齊以收石璧石璧流而之天下天下財物流而\n之齊故國八歳而無籍隂里之謀也\n　　　　　　右石璧謀\n桓公曰天子之養不足號令賦於天下則不信諸侯爲此有\n道乎管子對曰江淮之間有一茅而三脊毋至其本名之曰\n菁茅請使天子之吏環封而守之夫天子則封於太山禪於\n梁父號令天下諸侯曰諸從天子封於太山禪於梁父者必\n抱菁茅一束以爲禪籍不如令者不得從天子下諸侯載其\n黃金爭秩而走江淮之菁茅坐長而十倍其賈一束而百金\n故天子三日即位天下之金四流而歸周若流水故周天子\n七年不求賀獻者菁茅之謀也\n　　　　　　右菁茅謀\n桓公曰寡人多務令衡籍吾國之富商蓄賈稱貸家以利吾\n貧萌農夫不失其本事反此有道乎管子對曰惟反之以號\n令爲可耳桓公曰行事奈何管子對曰請使賔胥無馳而南\n隰朋馳而北寗戚馳而東鮑叔馳而西四子之行定夷吾請\n號令謂四子曰子皆爲我君視四方稱貸之閒其受息之氓\n幾何千家以報吾鮑叔馳而西反報曰西方之氓者帶濟負\n河菹澤之萌也漁獵取薪蒸而爲食其稱貸之家多者千鍾\n少者六七百鍾其出之鍾也一鍾其受息之萌九百餘家賔胥\n無馳而南反報曰南方之萌者山居谷處登降之萌也上斷\n輪軸下采杼栗田獵而爲食其稱貸之家多者千萬少者六\n七百萬其出之中伯伍也其受息之萌八百餘家寗戚馳而\n東反報曰東方之萌帶山負海苦處上斷福漁獵之萌也治\n葛縷而爲食其稱貸之家下惠髙國多者五千鍾少者三千\n鍾其出之中鍾五釡也其受息之萌八九百家隰朋馳而北\n反報曰北方萌者衍處負海煑泲爲鹽梁濟取魚之萌也薪\n食其稱貸之家多者千萬少者六七百萬其出之中伯二十也\n受息之萌九百餘家凡稱貸之家出泉參千萬出粟參數千\n萬鍾受子息民參萬家四子已報管子曰不棄我君之有萌\n中一國而五君之正也然欲國之無貧兵之無弱安可得哉桓\n公曰爲此有道乎管子曰惟反之以號令爲可請以令賀獻\n者皆以鐻枝蘭鼓則必坐長什倍其本矣君之棧臺之職亦\n坐長什倍請以令召稱貸之家君因酌之酒太宰行觴桓公\n舉衣而問曰寡人多務令衡籍吾國聞子之假貸吾貧萌使\n有以終其上令寡人有鐻枝蘭鼓其賈中純萬泉也願以爲\n吾貧萌決其子息之數使無劵契之責稱貸之家皆齊首而\n稽顙曰君之憂萌至於此請再拜以獻堂下桓公曰不可子\n使吾萌春有以倳耜夏有以決芸寡人之德子無所寵若此\n而不受寡人不得於心故稱貸之家曰皆再拜受所出棧臺\n之職未能參千純也而決四方子息之數使無劵契之責四\n方之萌聞之父敎其子兄敎其弟曰夫墾田發務上之所急\n可以無庶乎君之憂我至於此此之謂反準\n管子曰昔者癸度居人之國必四面望於天下下髙亦髙天\n下髙我獨下必失其國於天下桓公曰此若言曷謂也管子\n對曰昔萊人善染練茈之於萊純鍿緺綬之於萊亦純鍿也\n其周中十金萊人知之閒綦茈空周且斂馬作見於萊人操\n之萊有推馬是自萊失綦茈而反準於馬也故可因者因之\n乘者乘之此因天下以制天下此之謂國準\n桓公曰齊西水潦而民飢齊東豐庸而糶賤欲\n以東之賤被西之貴爲之有道乎管子對曰今齊西之粟釡\n百泉則鏂二十也齊東之粟釜十泉則鏂\n二錢也請以令籍人三十泉得以五穀菽粟决其籍若此則\n齊西出三斗而決其籍齊東出三釡而決其籍然則釡十之\n粟皆實於倉廪西之民飢者得食寒者得衣無本者子之陳\n無種者子之新若此則東西之相被逺近之準平矣\n\n桓公曰衡數吾已得聞之矣請問國準\n管子對曰孟春且至溝瀆阮而不遂谿谷報上之水不安於\n藏内毁室屋壞牆垣外傷田野殘禾稼故君謹守泉金之謝\n物且爲之舉大夏帷蓋衣幕之奉不給謹守泉布之謝物且\n爲之舉大秋甲兵求繕弓弩求弦謹絲麻之謝物且爲之舉\n大冬任甲兵粮食不給黃金之賞不足謹守五穀黃金之謝\n物且爲之舉已守其謝富商蓄賈不得如故此之謂國準\n龍鬪於馬謂之陽牛山之隂管子入復於桓公曰天使使者\n臨君之郊請使大夫初飭左右玄服天之使者乎天下聞之\n曰神哉齊桓公天使使者臨其郊不待舉兵而朝者八諸侯\n此乘天威而動天下之道也故智者役使鬼神而愚者信之\n桓公終神管子入復桓公曰地重投之哉兆國有慟風重投\n之哉兆國有槍星其君必辱國有篲星必有流血浮丘之戰\n篲之所出必服天下之仇今篲星見於齊之分請以令朝功\n臣世家號令於國中曰篲星出寡人恐服天下之仇請有五\n榖收粟布帛文采者皆勿敢左右國且有大事請以平賈取\n之功臣之家人民百姓皆獻其榖菽粟泉金歸其財物以佐\n君之大事此謂乗天嗇而求民鄰財之道也\n桓公曰大夫多并其財而不出腐朽五榖而不散管子對曰\n請以令召城陽大夫而請之桓公曰何哉管子對曰城陽大\n夫嬖寵被絺􁍣鵝鶩含餘粖齊鍾鼓之聲吹笙箎同姓不\n入伯叔父母逺近兄弟皆寒而不得衣飢而不得食子欲盡\n忠於寡人能乎故子母復見寡人滅其位杜其門而不出功臣\n之家皆爭發其積藏出其資財以予其逺近兄弟以爲未足\n又收國中之貧病孤獨老不能自食之萌皆與得焉故桓公推\n仁立義功臣之家兄弟相戚骨肉相親國無飢民此之謂􁁴數\n桓公曰崢丘之戰民多稱貸負子息以給上之急\n度上之求寡人欲復業産此何以洽\n管子對曰惟􁁴數爲可耳桓公曰諾令\n左右州曰表稱貸之家皆堊白其門而髙其閭州\n通之師執折箓曰君且使使者桓公使八使者式璧而聘之\n以給鹽菜之用稱貸之家皆齊首稽顙\n而問曰何以得此也使者曰君令曰寡人聞之詩曰愷悌君\n子民之父母也寡人有崢丘之戰吾聞子假貸吾貧萌使有\n以給寡人之急度寡人之求使吾萌春有以倳耜夏有以決\n芸而給上事子之力也是以式璧而聘子以給鹽萊之用故\n子中民之父母也稱貸之家皆折其劵而削其書\n發其積藏出其財物以振貧病分其故貲故國中\n大給崢丘之謀也此之謂􁁴數\n桓公曰四郊之民貧商賈之民富寡人欲殺商賈之民以益\n四郊之民爲之奈何管子對曰請以今決瓁洛之水通之杭\n莊之閒桓公曰諾行令末能一歳而郊之民殷然益富商賈\n之民廓然益貧桓公召管子而問曰此其故何也管子對曰\n決瓁洛之水通之杭莊之閒則屠酤之汁肥流水則蟁虻巨雄\n翡燕小鳥皆歸之冝昬飲此水上之樂也賈人蓄物而賣爲\n讎買爲取市未央畢而委舎其守列投蟁虵巨雄新冠五尺\n請挾彈懷九游水上彈翡燕小鳥被於暮故賤賣而貴買四\n郊之民賣賤何爲不富哉商賈之人何爲不貧乎桓公曰善\n桓公曰五衢之民衰然多衣弊而屨穿寡人欲使帛布絲纊\n之賈賤爲之有道乎管子曰請以令沐途旁之樹枝使無尺\n寸之隂桓公曰諾行令未能一歳五衢之民皆多衣帛完屨\n桓公召管子而問曰此其何故也管子對曰途旁之樹未沐\n之時五衢之民男女相好往來之市者罷市相睹樹下談語\n終日不歸男女當壯扶輦推輿相睹樹下戲笑超距終日不\n歸父兄相睹樹下論議玄語終日不歸是以田不發五榖不\n播麻桑不種蠒縷不治内嚴一家而三不歸則帛布絲纊之\n賈安得不貴桓公曰善\n桓公曰糶賤寡人恐五榖之歸於諸侯寡人欲爲百姓萬民\n藏之爲此有道乎管子曰今者夷吾過市有新成囷京者二\n家君請式璧而聘之桓公曰諾行令\n半歳萬民聞之舎其作業而爲囷京以藏菽粟五榖者過半\n桓公問管子曰此其何故也管子曰成囷京者二家君式璧\n而聘之名顯於國中國中莫不聞是民上則無功顯名於百\n姓也功立而名成下則實其囷京上以給上爲君壹舉而名\n實俱在也民何爲也\n桓公問管子曰請問王數之守終始可得聞乎管子曰正月\n之朝榖始也日至百日黍秫之始也九月斂實平麥之始也\n管子問於桓公敢問齊方于幾何里桓公曰方五百里管子\n曰隂雍長城之地其於齊國三分之一非榖之所生也　龍\n夏其於齊國四分之一也朝夕外之所墆齊地者五分之一非\n榖之所生也然則吾非託食之主耶桓公遽然起曰然則爲\n之奈何管子對曰動之以言潰之以辭可以爲國基且君幣\n籍而務則賈人獨操國趣君榖籍而務則農人獨操國固君\n動言操辭左右之流君獨因之物之始吾巳見之矣物之終\n吾巳見之矣物之賈吾巳見之矣管子曰長城之陽魯也長\n城之隂齊也三敗殺君二重臣定社稷者吾此皆以狐突之\n地封者也故山地者山也水地者澤也薪芻之所生者斥也\n公曰託食之主及吾地亦有道乎管子對曰守其三原公曰\n何謂三原管子對曰君守布則籍於麻十倍其賈布五十倍\n其賈此數也君以織籍籍於系未爲系籍系撫織再十倍其\n賈如此則云五榖之籍是故籍於布則撫之系籍於榖則撫\n之山籍於六畜則撫之術籍於物之終始而善御以言公曰\n善管子曰以國一籍臣右守布萬兩而右麻籍四十倍其賈\n術布五十倍其賈公以重布決諸侯賈如此而有二十齊之故\n是故輕軼於賈榖制畜者則物軼於四時之輔善爲國者守\n其國之財湯之以髙下注之以徐疾一可以爲百未嘗籍求於\n民而使用若河海終則有始此謂守物而御天下也公曰然則\n無可以爲有乎貧可以爲富乎管子對曰物之生未有刑而\n王霸立其功焉是故以人求人則人重矣以數求物則物重\n矣公曰此若言何謂也管子對曰舉國而一則無貲舉國而\n十則有百然則吾將以徐疾御之若左之授右若右之授左\n是以外内不踡終身無咎王霸之不求於人而求之終始四\n時之髙下令之徐疾而已矣源泉有竭鬼神有歇守物之終\n始身不竭此謂源究\n輕重戊第八十四　輕重十七\n桓公問於管子曰輕重安施管子對曰自理國虙戲以來未\n有不以輕重而能成其王者也公曰何謂管子對曰虙戲作\n造六峜以迎隂陽作九九之數以合天道而天下化之神農\n作樹五榖淇山之陽九州之民乃知榖食而天下化之黃帝作\n鑚鐩生火以熟葷臊民食之無兹􁉼之病而天下化之黃帝\n之王童山竭澤有虞之王燒曽藪斬羣害以爲民利封土爲\n社置木爲閭始民知禮也當是其時民無愠惡不服而天下\n化之夏人之王外鑿二十䖟韘十七湛䟽三江鑿五湖道四\n涇之水以商九州之髙以治九藪民乃知城郭門閭室屋之\n築而天下化之殷人之王立帛牢服牛馬以爲民利而天下\n化之周人之王循六　合隂陽而天下化之公曰然則當世\n之王者何行而可管子對曰并用而毋俱盡也公曰何謂管\n子對曰帝王之道備矣不可加也公其行義而已矣公曰其\n行義奈何管子對曰天子㓜弱諸侯亢强聘享不上公其弱\n强繼絶率諸侯以起周室之祀公曰善\n桓公曰魯梁之於齊也千榖也蠭螫也齒之有脣也\n今吾欲下魯梁何行而可管子對曰魯梁之民\n俗爲綈公服綈令左右服之民從而服之公因令\n齊勿敢爲必仰於魯梁則是魯梁釋其農事而作綈矣桓\n公曰諾即爲服於泰山之陽十日\n而服之管子告魯梁之賈人曰子爲我致綈千匹賜子金三\n百斤什至而金三十斤則是魯梁不賦於民財用足也魯梁\n之君聞之則敎其民爲綈十三月而管子令人之魯梁魯梁\n郭中之民道路揚塵十歩不相見絏繑而踵相隨\n車轂　騎連伍而行管子\n曰魯梁可下矣公曰奈何管子對曰公冝服帛率民去綈閉\n關毋與魯梁通使公曰諾後十月管子令人之魯梁魯梁之\n民餓餒相及應聲之正無以給上魯梁\n之君即令其民去綈脩農榖不可以三月而得魯梁之人糴十百\n齊糶十錢二十四月魯梁之民歸齊者十分之六三\n年魯梁之君請服桓公問管子曰民飢而無食寒而無衣應\n聲之正無以給上室屋漏而不居牆垣壞而不築爲之奈何\n管子對曰沐涂樹之枝也桓公曰諾令謂左右伯沐涂樹之\n枝左右伯受沐涂樹之枝闊其年民被白布清中而濁應聲\n之正有以給上室屋漏者得居牆垣壞者得築公召管子問\n曰此何故也管子對曰齊者夷萊之國也一樹而百乘息其下\n者以其不捎也衆鳥居其上丁壯者胡丸操彈居其下終日\n不歸父老柎枝而論終日不歸歸市亦惰倪終日不歸今吾\n沐涂樹之枝日中無尺寸之隂出入者長時行者疾走父老\n歸而治生丁壯者歸而薄業彼臣歸其三不歸此以鄉不資也\n桓公問於管子曰萊莒與柴田相并爲之奈何管子對曰萊\n莒之山生柴君其率白徒之卒鑄莊山之金以爲幣重萊之\n柴賈萊君聞之告左右曰金幣者人之所重也柴者吾國之\n竒出也以吾國之竒出盡齊之重寶則齊可并也萊即釋其\n耕農而治柴管子即令隰朋反農二年桓公止柴萊莒之糴\n三百七十齊糶十錢萊莒之民降齊者十分之七二十八月萊\n莒之君請服\n桓公問於管子曰楚者山東之强國也其人民習戰鬪之道\n舉兵伐之恐力不能過兵弊於楚功不成於周爲之奈何管\n子對曰即以戰鬪之道與之矣公曰何謂也管子對曰公貴\n買其鹿桓公即爲百里之城使人之楚買生鹿楚生鹿當一\n而八萬管子即令桓公與民通輕重藏榖什之六令左司馬\n伯公將白徒而鑄錢於莊山令中大夫王邑載錢二千萬求\n生鹿於楚楚王聞之告其相曰彼金錢人之所重也國之所\n以存明主之所以賞有功禽獸者群害也明王之所棄逐也\n今齊以其重寶貴買吾群害則是楚之福也天且以齊私楚\n也子告吾民急求生鹿以盡齊之寶楚民即釋其耕農而田\n鹿管子告楚之賈人曰子爲我至生鹿二十賜子金百斤什\n至而金千斤也則是楚不賦於民而財用足也楚之男子居\n外女子居涂隰朋敎民藏粟五倍楚以生鹿藏錢五倍管子\n曰楚可下矣公曰奈何管子對曰楚錢五倍其君且自得而\n脩榖錢五倍是楚强也桓公曰諾因令人閉關不與楚通使\n楚王果自得而脩榖榖不可三月而得也楚糴四百齊因令\n人載粟處芊之南楚人降齊者十分之四三年而楚服\n桓公問於管子曰代國之出何有管子對曰代之出狐白之\n皮公其貴買之管子曰狐白應隂陽之變六月而壹見公貴\n買之代人忘其難得喜其貴買必相率而求之則是齊金錢\n不必出代民必去其本而居山林之中離枝聞之必侵其北離\n枝侵其北代必歸於齊公曰今齊載金錢而往桓公曰諾即\n令中大夫王師北將人徒載金錢之代谷之上求狐白之皮\n代王聞之即告其相曰代之所以弱於離枝者以無金錢也\n今齊乃以金錢求狐白之皮是代之福也子急令民求狐白\n之皮以致齊之幣寡人將以來離枝之民代人果去其本處\n山林之中求狐白之皮二十四月而不得一離枝聞之則侵其\n北代王聞之大恐則將其士卒葆於代谷之上離枝遂侵其\n北王即將其士卒願以下齊齊未亡一錢幣脩使三年而代服\n桓公問於管子曰吾谷制衡山之術爲之奈何管子對曰公\n其令人貴買衡山之械器而賣之燕代必從公而買之秦趙\n聞之必與公爭之衡山之械器必倍其賈天下爭之衡山械\n器必什倍以上公曰諾因令人之衡山求買械器不敢辯其\n貴賈齊修械器於衡山十月燕代聞之果令人之衡山求買\n械器燕代修三月秦國聞之果令人之衡山求買械器衡山\n之君告其相曰天下爭吾械器令其買再什以上衡山之民\n釋其本脩械器之巧齊即令隰朋漕粟於趙趙糴十五隰朋\n取之石五十天下聞之載粟而之齊齊脩械器十七月脩糶\n五月即閉關不與衡山通使燕代秦趙即引其使而歸衡山\n械器盡魯削衡山之南齊削衡山之北内自量無械器以應\n二敵即奉國而歸齊矣\n輕重己第八十五　輕重十八\n清神生心心生規規生矩矩生方方生正正生曆曆生四時\n四時生萬物聖人因而理之道徧矣以冬日至始數四十六日\n冬盡而春始天子東出其國四十六里而壇服青而絻青搢\n王揔帶王監朝諸侯卿大夫列士循於百姓號曰祭日犠牲\n以魚發出令曰生而勿殺賞而勿罰罪獄勿斷以待期年敎\n民樵室鑚鐩墐竈泄井所以壽民也耜耒耨懷鉊鈶又橿權\n渠繉􁞥所以御春夏之事也必具教民爲酒食所以爲孝敬\n也民生而無父母謂之孤子無妻無子謂之老鰥無夫無子\n謂之老寡此三人者皆就官而衆可事者不可事者食如言\n而勿遺多者爲功寡者爲罪是以路無行乞者也路有行乞\n者則相之罪也天子之春令也以冬日至始數九十二日謂之\n春至天子東出其國九十二里而壇朝諸侯卿大夫列士循\n於百姓號曰祭星十日之内室無處女路無行人苟不樹藝\n者謂之賊人下作之地上作之天謂之不服之民處里爲下\n陳處師爲下通謂之役夫三不樹而主使之天子之春令也\n以春日至始數四十六日春盡而夏始天子服黃而靜處朝\n諸侯卿大夫列士循於百姓發號出令曰母聚大衆母行大\n火母斷大木誅大臣母斬大山母􁜦大衍滅三大而國有害\n也天子之夏禁也\n以春日至始數九十二日謂之夏至而麥熟天子祀於太宗\n其盛以麥麥者榖之始也宗者族之始也同族者人殊族者\n處皆齊大材出祭王母天子之所以主始而忌諱也\n以夏日至始數四十六日夏盡而秋始而黍熟天子祀於太祖\n其盛以黍黍者榖之美者也祖者國之重者也大功者太祖\n小功者小祖無功者無祖無功者皆稱其位而立沃有功者\n觀於外祖者所以功祭也非所以戚祭也天子之所以異貴\n賤而賞有功也以夏日至始數九十二日謂之秋至秋至而禾\n熟天子祀於太惢西出其國百三十八里而壇服白而絻白\n搢玉揔帶錫監吹塤箎之風鑿動金石之音朝諸侯卿大夫\n列士循於百姓號曰祭月犧牲以彘發號出令罰而勿賞奪\n而勿予罪獄誅而勿生終歳之罪毋有所赦作衍牛馬之實\n在野者王天子之秋計也\n以秋日至始數四十六日秋盡而冬始天子服黒絻黒而靜\n處朝諸侯卿大夫列士循於百姓發號出令曰毋行大火毋\n斬大山毋塞大水毋犯天之隆天子之冬禁也\n以秋日至始數九十二日天子北出九十二里而壇服黒而絻\n黒朝諸侯卿大夫列士號曰發繇趣山人斷伐具械器趣菹\n人薪雚葦足蓄積三月之後皆以其所有易其所無謂之大\n通三月之蓄凡在趣耕而不耕民以不令不耕之害也冝芸\n而不芸百草皆存民以僅存不芸之害也冝穫而不穫風雨\n將作五榖以削士民零落不穫之害也冝藏而不藏霧氣陽\n陽冝死者生冝蟄者鳴不臧之害也張耜當弩銚耨當劒㦸\n擭渠當脅　蓑笠當栐櫓故耕械具則戰械備矣\n輕重庚第八十六\n管子卷第二十四\n"}

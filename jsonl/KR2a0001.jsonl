{"id": "KR2a0001_100", "series": "KR2a0001", "text": "\n1.1《五帝本紀》\n\n黃帝者，\n少典之子，\n姓公孫，\n名曰軒轅。\n\n生而神靈，\n弱而能言，\n幼而徇齊，\n長而敦敏，\n成而聰明。\n\n軒轅之時，\n神農氏世衰。\n諸侯相侵伐，\n暴虐百姓，\n而神農氏弗能征。\n於是軒轅乃習用干戈，\n以征不享，\n諸侯咸來賓從。\n而蚩尤最為暴，\n莫能伐。\n\n炎帝欲侵陵諸侯，\n諸侯咸歸軒轅。\n軒轅乃修德振兵，\n治五氣，\n蓺五種，\n撫萬民，\n度四方，\n教熊羆貔貅貙虎，\n以與炎帝戰於阪泉之野。\n三戰，\n然後得其志。\n\n蚩尤作亂，不用帝命。\n於是黃帝乃徵師諸侯，\n與蚩尤戰於涿鹿之野，\n遂禽殺蚩尤。\n而諸侯咸尊軒轅為天子，\n代神農氏，\n是為黃帝。\n\n天下有不順者，\n黃帝從而征之，\n平者去之，\n\n披山通道，\n未嘗寧居。\n東至于海，\n登丸山，\n及岱宗。\n西至于空桐，\n登雞頭。\n南至于江，\n登熊、湘。\n北逐葷粥，\n合符釜山，\n而邑于涿鹿之阿。\n\n遷徙往來無常處，\n以師兵為營衛。\n官名皆以雲命，\n為雲師。\n\n置左右大監，\n監于萬國。\n萬國和，\n而鬼神山川封禪與為多焉。\n獲寶鼎，\n迎日推筴。\n\n舉風后、力牧、常先、大鴻\n以治民。\n順天地之紀，\n幽明之占，\n死生之說，\n存亡之難。\n\n時播百穀草木，\n淳化鳥獸蟲蛾，\n旁羅日月星辰水波\n土石金玉，\n勞勤心力耳目，\n節用水火材物。\n有土德之瑞，\n故號黃帝。\n\n黃帝二十五子，\n其得姓者十四人。\n黃帝居軒轅之丘，\n而娶於西陵之女，\n是為嫘祖。\n\n嫘祖為黃帝正妃，\n生二子，\n其後皆有天下：\n其一曰玄囂，\n是為青陽，\n青陽降居江水；\n其二曰昌意，\n降居若水。\n\n昌意娶蜀山氏女，\n曰昌僕，\n生高陽，\n高陽有聖惪焉。\n\n黃帝崩，\n葬橋山。\n其孫昌意之子高陽立，\n是為帝顓頊也。\n\n帝顓頊高陽者，\n黃帝之孫而昌意之子也。\n靜淵以有謀，\n疏通而知事；\n養材以任地，\n\n載時\n以象天，\n依鬼神以制義，\n治氣\n以教化，\n絜誠以祭祀。\n\n北至于幽陵，\n南至于交阯，\n西至于流沙，\n東至于蟠木。\n動靜之物，\n大小之神，\n日月所照，\n莫不砥屬。\n\n帝顓頊生子曰窮蟬。\n顓頊崩，\n而玄囂之孫高辛立，\n是為帝嚳。\n\n帝嚳高辛者，\n黃帝之曾孫也。\n高辛父曰蟜極，\n蟜極父曰玄囂，\n玄囂父曰黃帝。\n自玄囂與蟜極皆不得在位，\n至高辛即帝位。\n高辛於顓頊為族子。\n\n高辛生而神靈，\n自言其名。\n普施利物，\n不於其身。\n聰以知遠，\n明以察微。\n順天之義，\n知民之急。\n\n仁而威，\n惠而信，\n脩身而天下服。\n取地之財而節用之，\n撫教萬民而利誨之，\n曆日月而迎送之，\n明鬼神而敬事之。\n\n其色郁郁。\n其德嶷嶷。\n其動也時，\n其服也士。\n\n帝嚳溉執中而徧天下，\n日月所照，\n風雨所至，\n莫不從服。\n\n帝嚳娶陳鋒氏女，\n生放勳。\n娶娵訾氏女，\n生摯。\n\n帝嚳崩，\n而摯代立。\n帝摯立，\n不善，\n而弟放勳立，\n是為帝堯。\n\n帝堯者，\n放勳。\n其仁如天，\n其知如神。\n就之如日，\n望之如雲。\n\n富而不驕，\n貴而不舒。\n黃收純衣，\n彤車乘白馬，\n能明馴德，\n以親九族。\n九族既睦，\n便章百姓。\n百姓昭明，\n合和萬國。\n\n乃命羲、和，\n敬順昊天，\n數法日月星辰，\n敬授民時。\n\n分命羲仲，\n居郁夷，\n曰暘谷。\n敬道日出，\n便程東作。\n\n日中，\n星鳥，\n以殷中春。\n其民析，\n鳥獸字微。\n申命羲叔，\n居南交。\n便程南為，\n敬致。\n\n日永，\n星火，\n以正中夏。\n其民因，\n鳥獸希革。\n\n申命和仲，\n居西土，\n曰昧谷。\n敬道日入，\n便程西成。\n\n夜中，\n星虛，\n以正中秋。\n其民夷易，\n鳥獸毛毨。\n申命和叔，\n居北方，\n曰幽都。\n便在伏物。\n\n日短，\n星昴，\n以正中冬。\n其民燠，\n鳥獸氄毛。\n\n歲三百六十六日，\n以閏月正四時。\n信飭百官，\n眾功皆興。\n\n堯曰：「誰可順此事？」\n放齊曰：「嗣子丹朱開明。」\n堯曰：「吁！\n頑凶，不用。」\n\n堯又曰：「誰可者？」\n讙兜曰：「共工旁聚布功，\n可用。」\n\n堯曰：「共工善言，\n其用僻，\n似恭漫天，\n不可。」\n\n堯又曰：「嗟，\n四嶽，\n湯湯洪水滔天，\n浩浩懷山襄陵，\n下民其憂，\n有能使治者？」\n皆曰鯀可。\n\n堯曰：「鯀負命毀族，\n不可。」\n嶽曰：「异哉，\n試不可用而已。」\n堯於是聽嶽用鯀。\n九歲，\n功用不成。\n\n堯曰：\n「嗟！四嶽：朕在位七十載，\n汝能庸命，\n踐朕位？」\n\n嶽應曰：「鄙惪忝帝位。」\n堯曰：「悉舉貴戚及疏遠隱匿者。」\n眾皆言於堯曰：\n「有矜在民閒，\n曰虞舜。」\n\n堯曰：「然，\n朕聞之。\n其何如？」\n嶽曰：「盲者子。\n父頑，\n母嚚，\n弟傲，\n能和以孝，\n烝烝治，\n不至姦。」\n\n堯曰：「吾其試哉。」\n於是堯妻之二女，\n觀其德於二女。\n\n舜飭下二女於媯汭，\n如婦禮。\n堯善之，\n乃使舜慎和五典，\n\n五典能從。\n乃徧入百官，\n百官時序。\n賓於四門，\n四門穆穆，\n諸侯遠方賓客皆敬。\n\n堯使舜入山林\n川澤，\n暴風雷雨，\n舜行不迷。\n堯以為聖，\n召舜曰：\n「女謀事至而言可績，\n三年矣。\n女登帝位。」\n舜讓於德不懌。\n\n正月上日，\n舜受終於文祖。\n文祖者，\n堯大祖也。\n\n於是帝堯老，\n命舜攝行天子之政，\n以觀天命。\n舜乃在璿璣玉衡，\n以齊七政。\n\n遂類于上帝，\n禋于六宗，\n望于山川，\n辯于群神。\n\n揖五瑞，\n擇吉月日，\n見四嶽諸牧，\n班瑞。\n歲二月，\n東巡狩，\n至於岱宗，\n祡，\n望秩於山川。\n遂見東方君長，\n合時月正日，\n同律度量衡，\n\n脩五禮\n五玉\n三帛\n二生\n一死\n為摯，\n如五器，\n卒乃復。\n\n五月，\n南巡狩；\n八月，\n西巡狩；\n十一月，\n北巡狩：\n皆如初。\n歸，\n至于祖禰廟，\n用特牛禮。\n\n五歲一巡狩，\n群后四朝。\n徧告以言，\n明試以功，\n車服以庸。\n\n肇十有二州，\n決川。\n象以典刑，\n流宥五刑，\n鞭作官刑，\n扑作教刑，\n金作贖刑。\n眚災過，赦；\n怙終賊，\n刑。\n欽哉，\n欽哉，\n惟刑之靜哉！\n讙兜進言共工，\n堯曰不可而試之工師，\n共工果淫辟。\n\n四嶽舉鯀治鴻水，\n堯以為不可，\n嶽彊請試之，\n試之而無功，\n故百姓不便。\n三苗\n在江淮、荊州數為亂。\n於是舜歸而言於帝，\n請流共工於幽陵，\n以變北狄；\n\n放驩兜於崇山，\n以變南蠻；\n遷三苗於三危，\n以變西戎；\n殛鯀於羽山，\n以變東夷：\n四辠而天下咸服。\n\n堯立七十年得舜，\n二十年而老，\n令舜攝行天子之政，\n薦之於天。\n堯辟位凡二十八年而崩。\n\n百姓悲哀，\n如喪父母。\n三年，\n四方莫舉樂，\n以思堯。\n堯知子丹朱之不肖，\n不足授天下，\n於是乃權授舜。\n\n授舜，\n則天下得其利而丹朱病；\n授丹朱，\n則天下病而丹朱得其利。\n堯曰「終不以天下之病而利一人」，\n而卒授舜以天下。\n堯崩，\n三年之喪畢，\n舜讓辟丹朱於南河之南。\n\n諸侯朝覲者不之丹朱而之舜，\n獄訟者不之丹朱而之舜，\n謳歌者不謳歌丹朱而謳歌舜。\n舜曰「天也」，\n夫而後之中國踐天子位焉，\n是為帝舜。\n\n虞舜者，\n名曰重華。\n重華父曰瞽叟，\n瞽叟父曰橋牛，\n橋牛父曰句望，\n句望父曰敬康，\n敬康父曰窮蟬，\n窮蟬父曰帝顓頊，\n顓頊父曰昌意：\n以至舜七世矣。\n自從窮蟬以至帝舜，\n皆微為庶人。\n\n舜父瞽叟盲，\n而舜母死，\n瞽叟更娶妻而生象，\n象傲。\n瞽叟愛後妻子，\n常欲殺舜，\n舜避逃；\n及有小過，\n則受罪。\n順事父及後母與弟，\n日以篤謹，\n匪有解。\n\n舜，\n冀州之人也。\n舜耕歷山，\n漁雷澤，\n陶河濱，\n作什器於壽丘，\n就時於負夏。\n\n舜父瞽叟頑，\n母嚚，\n弟象傲，\n皆欲殺舜。\n舜順適不失子道，\n兄弟孝慈。\n欲殺，\n不可得；\n即求，\n嘗在側。\n\n舜年二十以孝聞。\n三十而帝堯問可用者，\n四嶽咸薦虞舜，\n曰可。\n於是堯乃以二女妻舜以觀其內，\n使九男與處以觀其外。\n舜居媯汭，\n內行彌謹。\n\n堯二女不敢以貴驕事舜親戚，\n甚有婦道。\n堯九男皆益篤。\n\n舜耕歷山，\n歷山之人皆讓畔；\n漁雷澤，\n雷澤上人皆讓居；\n陶河濱，\n河濱器皆不苦窳。\n\n一年而所居成聚，\n二年成邑，\n三年成都。\n堯乃賜舜絺衣，\n與琴，\n為築倉廩，\n予牛羊。\n瞽叟尚復欲殺之，\n使舜上塗廩，\n瞽叟從下縱火焚廩。\n舜乃以兩笠自扞而下，\n去，\n得不死。\n\n後瞽叟又使舜穿井，\n舜穿井為匿空旁出。\n舜既入深，\n瞽叟與象共下土實井，\n舜從匿空出，\n去。\n\n瞽叟、象喜，\n以舜為已死。\n象曰：「本謀者象。」\n象與其父母分，\n\n於是曰：\n「舜妻堯二女，\n與琴，\n象取之。\n牛羊倉廩予父母。」\n象乃止舜宮居，\n鼓其琴。\n舜往見之。\n象鄂不懌，\n曰：\n「我思舜正鬱陶！」\n舜曰：「然，\n爾其庶矣！」\n\n舜復事瞽叟愛弟彌謹。\n於是堯乃試舜五典百官，\n皆治。\n\n昔高陽氏有才子八人，\n世得其利，\n謂之「八愷」。\n高辛氏有才子八人，\n世謂之「八元」。\n此十六族者，\n世濟其美，\n不隕其名。\n\n至於堯，\n堯未能舉。\n舜舉八愷，\n使主后土，\n以揆百事，\n莫不時序。\n\n舉八元，\n使布五教于四方，\n父義，\n母慈，\n兄友，\n弟恭，\n子孝，\n內平外成。\n\n昔帝鴻氏有不才子，\n掩義隱賊，\n好行凶慝，\n天下謂之渾沌。\n\n少暭氏有不才子，\n毀信惡忠，\n崇飾惡言，\n天下謂之窮奇。\n\n顓頊氏有不才子，\n不可教訓，\n不知話言，\n天下謂之檮杌。\n\n此三族世憂之。\n至于堯，\n堯未能去。\n\n縉雲氏有不才子，\n貪于飲食，\n冒于貨賄，\n天下謂之饕餮。\n天下惡之，\n比之三凶。\n\n舜賓於四門，\n乃流四凶族，\n遷于四裔，\n以御螭魅，\n於是四門辟，\n言毋凶人也。\n\n舜入于大麓，\n烈風雷雨不迷，\n堯乃知舜之足授天下。\n堯老，\n使舜攝行天子政，\n巡狩。\n舜得舉用事二十年，\n而堯使攝政。\n\n攝政八年而堯崩。\n三年喪畢，\n讓丹朱，\n天下歸舜。\n\n而禹、皋陶、\n契、后稷、伯夷、夔、龍、倕、益、彭祖\n自堯時而皆舉用，\n未有分職。\n\n於是舜乃至於文祖，\n謀于四嶽，\n辟四門，\n明通四方耳目，\n命十二牧論帝德，\n行厚德，\n遠佞人，\n則蠻夷率服。\n\n舜謂四嶽曰：\n「有能奮庸\n美堯之事者，\n使居官相事？」\n皆曰：\n「伯禹為司空，\n可美帝功。」\n\n舜曰：\n「嗟，然！\n禹，\n汝平水土，\n維是勉哉。」\n禹拜稽首，\n讓於稷、契與皋陶。\n舜曰：\n「然，\n往矣。」\n\n舜曰：\n「棄，\n黎民始飢，\n汝后稷播時百穀。」\n\n舜曰：\n「契，\n百姓不親，\n五品不馴，\n汝為司徒，\n而敬敷五教，\n在寬。」\n\n舜曰：\n「皋陶，\n蠻夷猾夏，\n寇賊姦軌，\n汝作士，\n五刑有服，\n五服三就；\n五流有度，\n五度三居：\n維明能信。」\n\n舜曰：「誰能馴予工？」\n皆曰垂可。\n於是以垂為共工。\n舜曰：\n「誰能馴予上下草木鳥獸？」\n皆曰益可。\n於是以益為朕虞。\n\n益拜稽首，\n讓于諸臣朱虎、熊羆。\n舜曰：\n「往矣，\n汝諧。」\n遂以朱虎、熊羆為佐。\n\n舜曰：\n「嗟！\n四嶽，\n有能典朕三禮？」\n皆曰伯夷可。\n舜曰：\n「嗟！\n伯夷，\n以汝為秩宗，\n夙夜維敬，\n直哉維靜絜。」\n伯夷讓夔、龍。\n舜曰：\n「然。\n\n以夔為典樂，\n教稺子，\n直而溫，\n寬而栗，\n剛而毋虐，\n簡而毋傲；\n\n詩言意，\n歌長言，\n聲依永，\n律和聲，\n八音能諧，\n毋相奪倫，\n神人以和。」\n\n夔曰：\n「於！\n予擊石拊石，\n百獸率舞。」\n舜曰：\n「龍，\n朕畏忌讒說殄偽，\n振驚朕眾，\n命汝為納言，\n夙夜出入朕命，\n惟信。」\n\n舜曰：\n「嗟！\n女二十有二人，\n敬哉，\n惟時相天事。」\n\n三歲一考功，\n三考絀陟，\n遠近眾功咸興。\n分北三苗。\n\n此二十二人咸成厥功：\n皋陶為大理，\n平，\n民各伏得其實；\n伯夷主禮，\n上下咸讓；\n垂主工師，\n百工致功；\n益主虞，\n山澤辟；\n\n棄主稷，\n百穀時茂；\n契主司徒，\n百姓親和；\n龍主賓客，\n遠人至；\n\n十二牧行而九州莫敢辟違；\n唯禹之功為大，\n披九山，\n通九澤，\n決九河，\n定九州，\n各以其職來貢，\n不失厥宜。\n\n方五千里，至于荒服。\n南撫交阯、北發，\n西戎、析枝、渠廋、氐、羌，\n北山戎、發、息慎，\n東長、鳥夷，\n四海之內\n咸戴帝舜之功。\n\n於是禹乃興《九招》之樂，\n致異物，\n鳳皇來翔。\n天下明德皆自虞帝始。\n\n舜年二十以孝聞，\n年三十堯舉之，\n年五十攝行天子事，\n年五十八堯崩，\n年六十一代堯踐帝位。\n\n踐帝位三十九年，\n南巡狩，\n崩於蒼梧之野。\n葬於江南九疑，\n是為零陵。\n\n舜之踐帝位，\n載天子旗，\n往朝父瞽叟，\n夔夔唯謹，\n如子道。\n\n封弟象為諸侯。\n舜子商均亦不肖，\n舜乃豫薦禹於天。\n\n十七年而崩。\n三年喪畢，\n禹亦乃讓舜子，\n如舜讓堯子。\n諸侯歸之，\n然後禹踐天子位。\n\n堯子丹朱，\n舜子商均，\n皆有疆土，\n以奉先祀。\n服其服，\n禮樂如之。\n以客見天子，\n天子弗臣，\n示不敢專也。\n\n自黃帝至舜、禹，\n皆同姓而異其國號，\n以章明德。\n\n故黃帝為有熊，\n帝顓頊為高陽，\n帝嚳為高辛，\n帝堯為陶唐，\n帝舜為有虞。\n帝禹為夏后而別氏，\n姓姒氏。\n契為商，\n姓子氏。\n棄為周，\n姓姬氏。\n\n太史公曰：\n學者多稱五帝，\n尚矣。\n然《尚書》獨載堯以來；\n而百家言黃帝，\n其文不雅馴，\n薦紳先生難言之。\n孔子所傳《宰予問五帝德》及《帝繫姓》，\n儒者或不傳。\n\n余嘗西至空桐，\n北過涿鹿，\n東漸於海，\n南浮江淮矣，\n至長老皆各往往稱黃帝、堯、舜之處，\n風教固殊焉，\n總之不離古文者近是。\n\n予觀《春秋》、《國語》，\n其發明《五帝德》、《帝繫姓》章矣，\n顧弟弗深考，\n其所表見皆不虛。\n《書》缺有閒矣，\n其軼乃時時見於他說。\n\n非好學深思，\n心知其意，\n固難為淺見寡聞道也。\n余并論次，\n擇其言尤雅者，\n故著為本紀書首。\n\n1.2《夏本紀第二》\n\n夏禹，\n名曰文命。\n禹之父曰鯀，\n鯀之父曰帝顓頊，\n\n顓頊之父曰昌意，\n昌意之父曰黃帝。\n禹者，\n黃帝之玄孫而帝顓頊之孫也。\n禹之曾大父昌意及父鯀皆不得在帝位，\n為人臣。\n\n當帝堯之時，\n鴻水滔天，\n浩浩懷山襄陵，\n下民其憂。\n\n堯求能治水者，\n群臣四嶽皆曰鯀可。\n堯曰：\n「鯀為人負命毀族，\n不可。」\n四嶽曰：\n「等之未有賢於鯀者，\n願帝試之。」\n\n於是堯聽四嶽，\n用鯀治水。\n九年而水不息，\n功用不成。\n\n於是帝堯乃求人，\n更得舜。\n舜登用，\n攝行天子之政，\n巡狩。\n行視鯀之治水無狀，\n乃殛鯀於羽山以死。\n\n天下皆以舜之誅為是。\n於是舜舉鯀子禹，\n而使續鯀之業。\n\n堯崩，\n帝舜問四嶽曰：\n「有能成美堯之事者使居官？」\n皆曰：\n「伯禹為司空，\n可成美堯之功。」\n舜曰：\n「嗟，然！」\n\n命禹：\n「女平水土，\n維是勉之。」\n禹拜稽首，\n讓於契、\n后稷、皋陶。\n舜曰：\n「女其往視爾事矣。」\n禹為人敏給克勤；\n其惪不違，\n其仁可親，\n其言可信；\n聲為律，\n身為度，\n稱以出；\n亹亹穆穆，\n為綱為紀。\n\n禹乃遂與益、后稷奉帝命，\n命諸侯百姓興人徒以傅土，\n行山表木，\n定高山大川。\n\n禹傷先人父鯀功之不成受誅，\n乃勞身焦思，\n居外十三年，\n過家門不敢入。\n薄衣食，\n致孝于鬼神。\n\n卑宮室，\n致費於溝淢。\n陸行乘車，水行乘船，\n泥行乘橇，\n山行乘檋。\n\n左準繩，\n右規矩，\n載四時，\n以開九州，\n通九道，\n陂九澤，\n度九山。\n\n令益予眾庶稻，\n可種卑溼。\n命后稷予眾庶難得之食。\n食少，\n調有餘相給，\n以均諸侯。\n禹乃行相地宜所有以貢，\n及山川之便利。\n\n禹行自冀州始。\n冀州：\n既載壺口，\n治梁及岐。\n既脩太原，\n至于嶽陽。\n\n覃懷致功，\n至於衡漳。\n其土白壤。\n賦上上錯，\n田中中。\n\n常、衛既從，\n大陸既為。\n鳥夷皮服。\n夾右碣石，\n入于海。\n\n濟、河維沇州：\n九河既道，\n雷夏既澤，\n雍、沮會同，\n桑土既蠶，\n於是民得下丘居土。\n\n其土黑墳，\n草繇木條。\n田中下，\n賦貞，\n作十有三年乃同。\n其貢漆絲，\n其篚織文。\n浮於濟、漯，\n通於河。\n\n海岱維青州：\n堣夷既略，\n濰、淄其道。\n其土白墳，\n海濱廣潟，\n厥田斥鹵。\n\n田上下，\n賦中上。\n厥貢鹽絺，\n海物維錯，\n岱畎絲、枲、鉛、松、怪石，\n\n萊夷為牧，\n其篚酓絲。\n浮於汶，\n通於濟。\n\n海岱及淮維徐州：\n淮、沂其治，\n蒙、羽其蓺。\n大野既都，\n東原厎平。\n\n其土赤埴墳，\n草木漸包。\n其田上中，\n賦中中。\n\n貢維土五色，\n羽畎夏狄，\n嶧陽孤桐，\n泗濱浮磬，\n淮夷蠙珠臮魚，\n其篚玄纖縞。\n浮于淮、泗，\n通于河。\n\n淮海維揚州：\n彭蠡既都，\n陽鳥所居。\n\n三江既入，\n震澤致定。\n竹箭既布。\n其草惟夭，\n其木惟喬，\n其土塗泥。\n田下下，\n賦下上上雜。\n\n貢金三品，\n瑤、琨、竹箭，\n齒、革、羽、旄，\n島夷卉服，\n其篚扉織貝，\n其包橘、柚錫貢。\n均江海，\n通淮、泗。\n\n荊及衡陽維荊州：\n江、漢朝宗于海。\n九江甚中，\n沱、涔已道，\n雲土、夢為治。\n\n其土塗泥。\n田下中，\n賦上下。\n貢羽、旄、齒、革，\n金三品，\n杶、榦、栝、柏，\n礪、砥、砮、丹，\n維箘簬、楛，\n三國致貢其名，\n包匭菁茅，\n其篚玄纁璣組，\n九江入賜大龜。\n\n浮于江、沱、涔、漢，\n踰于雒，\n至于南河。\n\n荊河惟豫州：\n伊、雒、瀍、㵎既入于河，\n滎播既都，\n道荷澤，\n被明都。\n\n其土壤，\n下土墳壚。\n田中上，\n賦雜上中。\n貢漆、絲、絺、紵，\n其篚纖絮，\n錫貢磬錯。\n浮於雒，\n達於河。\n\n華陽黑水惟梁州：\n汶、嶓既蓺，\n沱、涔既道，\n蔡、蒙旅平，\n和夷厎績。\n\n其土青驪。\n田下上，\n賦下中三錯。\n貢璆、鐵、銀、鏤、砮、磬，\n熊、羆、狐、貍、織皮。\n\n西傾因桓是來，\n浮于潛，\n踰于沔，\n入于渭，\n亂于河。\n\n黑水西河惟雍州：\n弱水既西，\n涇屬渭汭。\n漆、沮既從，\n灃水所同。\n\n荊、岐已旅，\n終南、敦物至于鳥鼠。\n原隰厎績，\n至于都野。\n三危既度，\n三苗大序。\n\n其土黃壤。\n田上上，\n賦中下。\n貢璆、琳、琅玕。\n\n浮于積石，\n至于龍門西河，\n會于渭汭。\n織皮昆侖、\n析支、\n渠搜，\n西戎即序。\n\n道九山：\n汧及岐至于荊山，\n踰于河；\n壺口、雷首\n至于太嶽；\n砥柱、析城至于王屋；\n太行、常山至于碣石，\n入于海；\n西傾、朱圉、鳥鼠\n至于太華；\n熊耳、外方、桐柏至于負尾；\n\n道嶓冢，\n至于荊山；\n內方至于大別；\n汶山之陽至衡山，\n過九江，\n至于敷淺原。\n\n道九川：\n弱水至於合黎，\n餘波入于流沙。\n道黑水，\n至于三危，\n入于南海。\n\n道河積石，\n至于龍門，\n南至華陰，\n東至砥柱，\n又東至于盟津，\n東過雒汭，\n至于大邳，\n北過降水，\n至于大陸，\n北播為九河，\n同為逆河，\n入于海。\n\n嶓冢道瀁，\n東流為漢，\n又東為蒼浪之水，\n過三澨，\n入于大別，\n南入于江，\n東匯澤為彭蠡，\n東為北江，\n入于海。\n\n汶山道江，東別為沱，\n又東至于醴，\n過九江，\n至于東陵，\n東迆北會于匯，\n東為中江，\n入于海。\n道沇水，\n東為濟，\n入于河，\n泆為滎，\n東出陶丘北，\n又東至于荷，\n又東北會于汶，\n又東北入于海。\n\n道淮自桐柏，\n東會于泗、沂，\n東入于海。\n\n道渭自鳥鼠同穴，\n東會于灃，\n又東北至于涇，\n東過漆、沮，\n入于河。\n道雒自熊耳，\n東北會于㵎、瀍，\n又東會于伊，\n東北入于河。\n\n於是九州攸同，\n四奧既居，\n九山栞旅，\n九川滌原，\n九澤既陂，\n四海會同。\n\n六府甚脩，\n眾土交正，\n致慎財賦，\n咸則三壤成賦。\n中國賜土姓：\n「祗台德先，\n不距朕行。」\n令天子之國以外五百里甸服：\n百里賦納總，\n二百里納銍，\n三百里納秸服，\n四百里粟，\n五百里米。\n\n甸服外五百里侯服：\n百里采，\n二百里任國，\n三百里諸侯。\n\n侯服外五百里綏服：\n三百里揆文教，\n二百里奮武衛。\n\n綏服外五百里要服：\n三百里夷，\n二百里蔡。\n要服外五百里荒服：\n三百里蠻，\n二百里流。\n\n東漸于海，\n西被于流沙，\n朔、南暨：\n聲教訖于四海。\n於是帝錫禹玄圭，\n以告成功于天下。\n天下於是太平治。\n\n皋陶作士以理民。\n帝舜朝，\n禹、伯夷、皋陶相與語帝前。\n皋陶述其謀曰：\n「信其道德，\n謀明輔和。」\n\n禹曰：\n「然，\n如何？」\n皋陶曰：\n「於！\n慎其身脩，\n思長，\n敦序九族，\n眾明高翼，\n近可遠在已。」\n\n禹拜美言，\n曰：\n「然。」\n皋陶曰：\n「於！\n在知人，\n在安民。」\n禹曰：\n「吁！\n皆若是，\n惟帝其難之。\n\n知人則智，\n能官人；\n能安民則惠，\n黎民懷之。\n能知能惠，\n何憂乎驩兜，\n何遷乎有苗，\n何畏乎巧言善色佞人？」\n\n皋陶曰：\n「然，於！\n亦行有九德，\n亦言其有德。」\n\n乃言曰：\n「始事事，\n寬而栗，\n柔而立，\n愿而共，\n治而敬，\n擾而毅，\n直而溫，\n簡而廉，\n剛而實，\n彊而義，\n章其有常，\n吉哉。\n\n日宣三德，\n蚤夜翊明有家。\n日嚴振敬六德，\n亮采有國。\n翕受普施，\n九德咸事，\n俊乂在官，\n百吏肅謹。\n\n毋教邪淫奇謀。\n非其人居其官，\n是謂亂天事。\n天討有辠，\n五刑五用哉。\n吾言厎可行乎？」\n\n禹曰：\n「女言致可績行。」\n皋陶曰：\n「余未有知，\n思贊道哉。」\n帝舜謂禹曰：\n「女亦昌言。」\n禹拜曰：\n「於，\n予何言！\n予思日孳孳。」\n皋陶難禹曰：\n「何謂孳孳？」\n\n禹曰：\n「鴻水滔天，\n浩浩懷山襄陵，\n下民皆服於水。\n予陸行乘車，\n水行乘舟，\n泥行乘橇，\n山行乘檋，\n\n行山栞木。\n與益予眾庶稻鮮食。\n以決九川致四海，\n浚畎澮\n致之川。\n與稷予眾庶難得之食。\n食少，\n調有餘補不足，\n徙居。\n眾民乃定，\n萬國為治。」\n皋陶曰：\n「然，此而美也。」\n禹曰：\n「於，帝！\n慎乃在位，\n安爾止。\n輔德，\n天下大應。\n清意以昭待上帝命，\n天其重命用休。」\n\n帝曰：\n「吁，\n臣哉，\n臣哉！\n臣作朕股肱耳目。\n予欲左右有民，\n女輔之。\n\n余欲觀古人之象，\n日月星辰，\n作文繡服色，\n女明之。\n予欲聞六律五聲八音，\n來始滑，\n以出入五言，\n女聽。\n\n予即辟，\n女匡拂予。\n女無面諛，\n退而謗予。\n敬四輔臣。\n諸眾讒嬖臣，\n君德誠施皆清矣。」\n\n禹曰：\n「然。\n帝即不時，\n布同善惡則毋功。」\n帝曰：\n「毋若丹朱傲，\n維慢游是好，\n毋水行舟，\n朋淫于家，\n用絕其世。\n予不能順是。」\n\n禹曰：\n「予娶塗山，\n辛壬癸甲，\n生啟予不子，\n以故能成水土功。\n輔成五服，\n至于五千里，\n州十二師，\n外薄四海，\n咸建五長，\n各道有功。\n苗頑不即功，\n帝其念哉。」\n\n帝曰：\n「道吾德，\n乃女功序之也。」\n皋陶於是敬禹之德，\n令民皆則禹。\n不如言，\n刑從之。\n舜德大明。\n\n於是夔行樂，\n祖考至，\n群后相讓，\n鳥獸翔舞，\n《簫韶》九成，\n鳳皇來儀，\n百獸率舞，\n百官信諧。\n\n帝用此作歌曰：\n「陟天之命，\n維時維幾。」\n\n乃歌曰：\n「股肱喜哉，\n元首起哉，\n百工熙哉！」\n\n皋陶拜手稽首揚言曰：\n「念哉，\n率為興事，\n慎乃憲，\n敬哉！」\n\n乃更為歌曰：\n「元首明哉，\n股肱良哉，\n庶事康哉！」\n又歌曰：\n「元首叢脞哉，\n股肱惰哉，\n萬事墮哉！」\n\n帝拜曰：\n「然，\n往欽哉！」\n於是天下皆宗禹之明度數聲樂，\n為山川神主。\n\n帝舜薦禹於天，\n為嗣。\n十七年而帝舜崩。\n\n三年喪畢，\n禹辭辟舜之子商均於陽城。\n天下諸侯皆去商均而朝禹。\n禹於是遂即天子位，\n南面朝天下，\n國號曰夏后，\n姓姒氏。\n\n帝禹立而舉皋陶薦之，\n且授政焉，\n而皋陶卒。\n封皋陶之後於英、六，\n或在許。\n而后舉益，\n任之政。\n\n十年，\n帝禹東巡狩，\n至于會稽而崩。\n以天下授益。\n三年之喪畢，\n益讓帝禹之子啟，\n而辟居箕山之陽。\n\n禹子啟賢，\n天下屬意焉。\n及禹崩，\n雖授益，\n益之佐禹日淺，\n天下未洽。\n故諸侯皆去益而朝啟，\n曰「吾君帝禹之子也」。\n於是啟遂即天子之位，\n是為夏后帝啟。\n\n夏后帝啟，\n禹之子，\n其母塗山氏之女也。\n有扈氏不服，\n啟伐之，\n大戰於甘。\n\n將戰，\n作《甘誓》，\n乃召六卿申之。\n啟曰：\n「嗟！\n六事之人，\n予誓告女：\n有扈氏威侮五行，\n怠棄三正，\n天用勦絕其命。\n今予維共行天之罰。\n\n左不攻于左，\n右不攻于右，\n女不共命。\n御非其馬之政，\n女不共命。\n用命，\n賞于祖；\n不用命，\n僇于社，\n予則帑僇女。」\n遂滅有扈氏。\n天下咸朝。\n\n夏后帝啟崩，\n子帝太康立。\n帝太康失國，\n昆弟五人，\n須于洛汭，\n作《五子之歌》。\n\n太康崩，\n弟中康立，\n是為帝中康。\n帝中康時，\n羲、和湎淫，\n廢時亂日。\n胤往征之，\n作《胤征》。\n\n中康崩，\n子帝相立。\n帝相崩，\n子帝少康立。\n帝少康崩，\n子帝予立。\n帝予崩，\n子帝槐立。\n帝槐崩，\n子帝芒立。\n\n帝芒崩，\n子帝泄立。\n帝泄崩，\n子帝不降立。\n帝不降崩，\n弟帝扃立。\n帝扃崩，\n子帝廑立。\n帝廑崩，\n立帝不降之子孔甲，\n是為帝孔甲。\n\n帝孔甲立，\n好方鬼神，\n事淫亂。\n夏后氏德衰，\n諸侯畔之。\n\n天降龍二，\n有雌雄，\n孔甲不能食，\n未得豢龍氏。\n陶唐既衰，\n其后有劉累，\n學擾龍于豢龍氏，\n以事孔甲。\n孔甲賜之姓曰御龍氏，\n受豕韋之後。\n龍一雌死，\n以食夏后。\n夏后使求，\n懼而遷去。\n\n孔甲崩，\n子帝皋立。\n帝皋崩，\n子帝發立。\n帝發崩，\n子帝履癸立，\n是為桀。\n帝桀之時，\n自孔甲以來而諸侯多畔夏，\n桀不務德而武傷百姓，\n百姓弗堪。\n\n迺召湯而囚之夏臺，\n已而釋之。\n湯修德，\n諸侯皆歸湯，\n湯遂率兵以伐夏桀。\n桀走鳴條，\n遂放而死。\n\n桀謂人曰：\n「吾悔不遂殺湯於夏臺，\n使至此。」\n湯乃踐天子位，\n代夏朝天下。\n湯封夏之後，\n至周封於𣏌也。\n\n太史公曰：\n禹為姒姓，\n其後分封，\n用國為姓，\n故有夏后氏、有扈氏、有男氏、斟尋氏、\n彤城氏、襃氏、費氏、\n𣏌氏、繒氏、辛氏、冥氏、斟氏、戈氏。\n孔子正夏時，\n學者多傳《夏小正》云。\n\n自虞、夏時，\n貢賦備矣。\n或言禹會諸侯江南，\n計功而崩，\n因葬焉，\n命曰會稽。\n會稽者，\n會計也。\n\n1.3《殷本紀》\n\n殷契，\n母曰簡狄，\n有娀氏之女，\n為帝嚳次妃。\n\n三人行浴，\n見玄鳥墮其卵，\n簡狄取吞之，\n因孕生契。\n\n契長而佐禹治水有功。\n帝舜乃命契曰：\n「百姓不親，\n五品不訓，\n汝為司徒而敬敷五教，\n五教在寬。」\n封于商，\n賜姓子氏。\n\n契興於唐、虞、大禹之際，\n功業著於百姓，\n百姓以平。\n\n契卒，\n子昭明立。\n昭明卒，\n子相土立。\n相土卒，\n子昌若立。\n昌若卒，\n子曹圉立。\n\n曹圉卒，\n子冥立。\n冥卒，\n子振立。\n振卒，\n子微立。\n微卒，\n子報丁立。\n報丁卒，\n子報乙立。\n\n報乙卒，\n子報丙立。\n報丙卒，\n子主壬立。\n主壬卒，\n子主癸立。\n主癸卒，\n子天乙立，\n是為成湯。\n\n成湯，\n自契至湯八遷。\n湯始居亳，\n從先王居，\n作《帝誥》。\n\n湯征諸侯。\n葛伯不祀，\n湯始伐之。\n湯曰：\n「予有言：\n人視水見形，\n視民知治不。」\n\n伊尹曰：\n「明哉！\n言能聽，\n道乃進。\n君國子民，\n為善者皆在王官。\n勉哉，\n勉哉！」\n\n湯曰：\n「汝不能敬命，\n予大罰殛之，\n無有攸赦。」\n作《湯征》。\n\n伊尹名阿衡。\n阿衡欲奸湯而無由，\n乃為有莘氏媵臣，\n負鼎俎，\n以滋味說湯，\n致于王道。\n或曰，\n伊尹處士，\n湯使人聘迎之，\n五反然後肯往從湯，\n言素王及九主之事。\n\n湯舉任以國政。\n伊尹去湯適夏。\n既醜有夏，\n復歸于亳。\n入自北門，\n遇女鳩、女房，\n作《女鳩女房》。\n\n湯出，\n見野張網四面，\n祝曰：\n「自天下四方皆入吾網。」\n湯曰：\n「嘻，\n盡之矣！」\n\n乃去其三面，\n祝曰：\n「欲左，\n左。\n欲右，\n右。\n不用命，\n乃入吾網。」\n諸侯聞之，\n曰：\n「湯德至矣，\n及禽獸。」\n當是時，\n夏桀為虐政淫荒，\n而諸侯昆吾氏為亂。\n湯乃興師率諸侯，\n伊尹從湯，\n湯自把鉞以伐昆吾，\n遂伐桀。\n\n湯曰：\n「格女眾庶，\n來，\n女悉聽朕言。\n匪台小子\n敢行舉亂，\n有夏多罪，\n予維聞女眾言，\n夏氏有罪。\n予畏上帝，\n不敢不正。\n\n今夏多罪，\n天命殛之。\n今女有眾，\n女曰『我君不恤我眾，\n舍我嗇事而割政』。\n\n女其曰『有罪，\n其柰何』？\n夏王率止眾力，\n率奪夏國。\n\n有眾率怠不和，\n曰\n『是日何時喪？予與女皆亡』！\n夏德若茲，\n今朕必往。\n爾尚及予一人致天之罰，\n予其大理女。\n女毋不信，\n朕不食言。\n\n女不從誓言，\n予則帑僇女，\n無有攸赦。」\n以告令師，\n作《湯誓》。\n於是湯曰「吾甚武」，\n號曰武王。\n\n桀敗於有娀之虛，\n桀犇於鳴條，\n夏師敗績。\n湯遂伐三㚇，\n俘厥寶玉，\n義伯、仲伯作《典寶》。\n\n湯既勝夏，\n欲遷其社，\n不可，\n作《夏社》。\n伊尹報。\n於是諸侯畢服，\n湯乃踐天子位，\n平定海內。\n\n湯歸至于泰卷陶，\n中𤳹作誥。\n既絀夏命，\n還亳，\n作《湯誥》：\n\n「維三月，\n王自至於東郊。\n告諸侯群后：\n『毋不有功於民，\n勤力迺事。\n予乃大罰殛女，\n毋予怨。』\n\n曰：『古禹、皋陶久勞于外，\n其有功乎民，\n民乃有安。\n東為江，\n北為濟，\n西為河，\n南為淮，\n\n四瀆已修，\n萬民乃有居。\n后稷降播，\n農殖百穀。\n三公咸有功于民，\n故后有立。\n\n昔蚩尤與其大夫作亂百姓，\n帝乃弗予，\n有狀。\n先王言不可不勉。』\n曰：『不道，\n毋之在國，\n女毋我怨。』」\n以令諸侯。\n伊尹作《咸有一德》，\n咎單作《明居》。\n\n湯乃改正朔，\n易服色，\n上白，\n朝會以晝。\n\n湯崩，\n太子太丁未立而卒，\n於是迺立太丁之弟外丙，\n是為帝外丙。\n帝外丙即位三年，\n崩，\n立外丙之弟中壬，\n是為帝中壬。\n\n帝中壬即位四年，\n崩，\n伊尹迺立太丁之子太甲。\n太甲，\n成湯適長孫也，\n是為帝太甲。\n帝太甲元年，\n伊尹作《伊訓》，\n作《肆命》，\n作《徂后》。\n\n帝太甲既立三年，\n不明，暴虐，\n不遵湯法，\n亂德，\n於是伊尹放之於桐宮。\n三年，\n伊尹攝行政當國，\n以朝諸侯。\n\n帝太甲居桐宮三年，\n悔過自責，\n反善，\n於是伊尹迺迎帝太甲而授之政。\n帝太甲修德，\n諸侯咸歸殷，\n百姓以寧。\n伊尹嘉之，\n迺作《太甲訓》三篇，\n襃帝太甲，\n稱太宗。\n\n太宗崩，\n子沃丁立。\n帝沃丁之時，\n伊尹卒。\n既葬伊尹於亳，\n咎單遂訓伊尹事，\n作《沃丁》。\n\n沃丁崩，\n弟太庚立，\n是為帝太庚。\n帝太庚崩，\n子帝小甲立。\n帝小甲崩，\n弟雍己立，\n是為帝雍己。\n殷道衰，\n諸侯或不至。\n\n帝雍己崩，\n弟太戊立，\n是為帝太戊。\n帝太戊立伊陟為相。\n\n亳有祥桑榖共生於朝，\n一暮大拱。\n帝太戊懼，\n問伊陟。\n伊陟曰：\n「臣聞妖不勝德，\n帝之政其有闕與？帝其修德。」\n太戊從之，\n而祥桑枯死而去。\n\n伊陟贊言于巫咸。\n巫咸治王家有成，\n作《咸艾》，\n作《太戊》。\n帝太戊贊伊陟于廟，\n言弗臣，\n伊陟讓，\n作《原命》。\n殷復興，\n諸侯歸之，\n故稱中宗。\n\n中宗崩，\n子帝中丁立。\n帝中丁遷于隞。\n河亶甲居相。\n祖乙遷于邢。\n帝中丁崩，\n弟外壬立，\n是為帝外壬。\n《仲丁》書闕不具。\n帝外壬崩，\n弟河亶甲立，\n是為帝河亶甲。\n河亶甲時，\n殷復衰。\n\n河亶甲崩，\n子帝祖乙立。\n帝祖乙立，\n殷復興。\n巫賢任職。\n\n祖乙崩，\n子帝祖辛立。\n帝祖辛崩，\n弟沃甲立，\n是為帝沃甲。\n\n帝沃甲崩，\n立沃甲兄祖辛之子祖丁，\n是為帝祖丁。\n帝祖丁崩，\n立弟沃甲之子南庚，\n是為帝南庚。\n帝南庚崩，\n立帝祖丁之子陽甲，\n是為帝陽甲。\n帝陽甲之時，\n殷衰。\n\n自中丁以來，\n廢適而更立諸弟子，\n弟子或爭相代立，\n比九世亂，\n於是諸侯莫朝。\n\n帝陽甲崩，\n弟盤庚立，\n是為帝盤庚。\n帝盤庚之時，\n殷已都河北，\n盤庚渡河南，\n復居成湯之故居，\n迺五遷，\n無定處。\n殷民咨胥皆怨，\n不欲徙。\n\n盤庚乃告諭諸侯大臣曰：\n「昔高后成湯與爾之先祖俱定天下，\n法則可修。\n舍而弗勉，\n何以成德！」\n乃遂涉河南，\n治亳，\n行湯之政，\n然後百姓由寧，\n殷道復興。\n諸侯來朝，\n以其遵成湯之德也。\n\n帝盤庚崩，\n弟小辛立，\n是為帝小辛。\n帝小辛立，\n殷復衰。\n百姓思盤庚，\n迺作《盤庚》三篇。\n帝小辛崩，\n弟小乙立，\n是為帝小乙。\n\n帝小乙崩，\n子帝武丁立。\n帝武丁即位，\n思復興殷，\n而未得其佐。\n三年不言，\n政事決定於冢宰，\n\n以觀國風。\n武丁夜夢得聖人，\n名曰說。\n以夢所見視群臣百吏，\n皆非也。\n於是迺使百工營求之野，\n得說於傅險中。\n是時說為胥靡，築於傅險。\n\n見於武丁，\n武丁曰是也。\n得而與之語，\n果聖人，\n舉以為相，\n殷國大治。\n故遂以傅險姓之，\n號曰傅說。\n\n帝武丁祭成湯，\n明日，\n有飛雉登鼎耳而呴，\n武丁懼。\n祖己曰：\n「王勿憂，\n先修政事。」\n祖己乃訓王曰：\n「唯天監下典厥義，\n\n降年有永有不永，\n非天夭民，\n中絕其命。\n民有不若德，\n不聽罪，\n天既附命正厥德，\n\n乃曰其柰何。\n嗚呼！\n王嗣敬民，\n罔非天繼，\n常祀毋禮于棄道。」\n武丁修政行德，\n天下咸驩，\n殷道復興。\n\n帝武丁崩，\n子帝祖庚立。\n祖己嘉武丁之以祥雉為德，\n立其廟為高宗，\n遂作《高宗肜日》及《訓》。\n\n帝祖庚崩，\n弟祖甲立，\n是為帝甲。\n帝甲淫亂，\n殷復衰。\n\n帝甲崩，\n子帝廩辛立。\n帝廩辛崩，\n弟庚丁立，\n是為帝庚丁。\n帝庚丁崩，\n子帝武乙立。\n殷復去亳，\n徙河北。\n\n帝武乙無道，\n為偶人，\n謂之天神。\n與之博，\n令人為行。\n\n天神不勝，\n乃僇辱之。\n為革囊，\n盛血，\n卬而射之，\n命曰「射天」。\n武乙獵於河渭之閒，\n暴雷，\n武乙震死。\n子帝太丁立。\n帝太丁崩，\n子帝乙立。\n帝乙立，\n殷益衰。\n\n帝乙長子曰微子啟，\n啟母賤，\n不得嗣。\n少子辛，\n辛母正后，\n辛為嗣。\n帝乙崩，\n子辛立，\n是為帝辛，\n天下謂之紂。\n\n帝紂資辨捷疾，\n聞見甚敏；\n材力過人，\n手格猛獸；\n\n知足以距諫，\n言足以飾非；\n矜人臣以能，\n高天下以聲，\n以為皆出己之下。\n好酒淫樂，\n嬖於婦人。\n愛妲己，\n妲己之言是從。\n\n於是使師涓作新淫聲，\n北里之舞，\n靡靡之樂。\n厚賦稅以實鹿臺之錢，\n而盈鉅橋之粟。\n\n益收狗馬奇物，\n充仞宮室。\n益廣沙丘苑臺，\n多取野獸蜚鳥置其中。\n慢於鬼神。\n大冣樂戲於沙丘，\n\n以酒為池，\n縣肉為林，\n使男女倮\n相逐其閒，\n為長夜之飲。\n\n百姓怨望而諸侯有畔者，\n於是紂乃重刑辟，\n有炮格之法。\n以西伯昌、九侯、鄂侯為三公。\n\n九侯有好女，\n入之紂。\n九侯女不憙淫，\n紂怒，\n殺之，\n而醢九侯。\n鄂侯爭之彊，\n辨之疾，\n并脯鄂侯。\n西伯昌聞之，\n竊嘆。\n\n崇侯虎知之，\n以告紂，\n紂囚西伯羑里。\n西伯之臣閎夭之徒，\n求美女奇物善馬以獻紂，\n紂乃赦西伯。\n\n西伯出而獻洛西之地，\n以請除炮格之刑。\n紂乃許之，\n賜弓矢斧鉞，\n使得征伐，\n為西伯。\n而用費中為政。\n\n費中善諛，\n好利，\n殷人弗親。\n紂又用惡來。\n惡來善毀讒，\n諸侯以此益疏。\n\n西伯歸，\n乃陰修德行善，\n諸侯多叛紂而往歸西伯。\n西伯滋大，\n紂由是稍失權重。\n王子比干諫，\n弗聽。\n\n商容賢者，\n百姓愛之，\n紂廢之。\n及西伯伐飢國，\n滅之，\n紂之臣祖伊\n聞之而咎周，\n\n恐，\n奔告紂曰：\n「天既訖我殷命，\n假人元龜，\n無敢知吉，\n非先王不相我後人，\n維王淫虐用自絕，\n故天弁我，\n不有安食，\n不虞知天性，\n不迪率典。\n\n今我民罔不欲喪，\n曰『天曷不降威，\n大命胡不至』？\n今王其柰何？」\n紂曰：「我生不有命在天乎！」\n祖伊反，\n曰：\n「紂不可諫矣。」\n\n西伯既卒，\n周武王之東伐，\n至盟津，\n諸侯叛殷會周者八百。\n諸侯皆曰：\n「紂可伐矣。」\n武王曰：\n「爾未知天命。」\n乃復歸。\n\n紂愈淫亂不止。\n微子數諫不聽，\n乃與大師、少師謀，\n遂去。\n比干曰：\n「為人臣者，\n不得不以死爭。」\n迺強諫紂。\n紂怒曰：\n「吾聞聖人心有七竅。」\n剖比干，\n觀其心。\n\n箕子懼，\n乃詳狂為奴，\n紂又囚之。\n殷之大師、少師乃持其祭樂器奔周。\n周武王於是遂率諸侯伐紂。\n紂亦發兵距之牧野。\n\n甲子日，\n紂兵敗。\n紂走入，\n登鹿臺，\n衣其寶玉衣，\n赴火而死。\n\n周武王遂斬紂頭，\n縣之大\n白旗。\n殺妲己。\n釋箕子之囚，\n封比干之墓，\n表商容之閭。\n\n封紂子武庚祿父，\n以續殷祀，\n令修行盤庚之政。\n殷民大說。\n於是周武王為天子。\n其後世貶帝號，\n號為王。\n而封殷後為諸侯，\n屬周。\n\n周武王崩，\n武庚與管叔、蔡叔作亂，\n成王命周公誅之，\n而立微子於宋，\n以續殷後焉。\n\n太史公曰：\n余以《頌》次契之事，\n自成湯以來，\n采於《書》《詩》。\n契為子姓，\n其後分封，\n以國為姓，\n有殷氏、來氏、宋氏、空桐氏、稚氏、\n北殷氏、目夷氏。\n孔子曰，\n殷路車為善，\n而色尚白。\n\n1.4《周本紀》\n\n周后稷，\n名棄。\n其母有邰氏女，\n曰姜原。\n\n姜原為帝嚳元妃。\n姜原出野，\n見巨人跡，\n心忻然說，\n欲踐之，\n踐之而身動如孕者。\n居期而生子，\n以為不祥，\n棄之隘巷，\n\n馬牛過者皆辟不踐；\n徙置之林中，\n適會山林多人，\n遷之；\n而棄渠中冰上，\n飛鳥以其翼覆薦之。\n姜原以為神，\n遂收養長之。\n初欲棄之，\n因名曰棄。\n\n棄為兒時，\n屹如巨人之志。\n其游戲，\n好種樹麻、菽，\n麻、菽美。\n及為成人，\n遂好耕農，\n相地之宜，\n宜穀者稼穡焉，\n民皆法則之。\n\n帝堯聞之，\n舉棄為農師，\n天下得其利，\n有功。\n帝舜曰：\n「棄，\n黎民始飢，\n爾后稷播時百穀。」\n封棄於邰，\n號曰后稷，\n別姓姬氏。\n\n后稷之興，\n在陶唐、\n虞、夏之際，\n皆有令德。\n\n后稷卒，\n子不窋立。\n不窋末年，\n夏后氏政衰，\n去稷不務，\n不窋以失其官而犇戎狄之閒。\n\n不窋卒，\n子鞠立。\n鞠卒，\n子公劉立。\n公劉雖在戎狄之閒，\n復脩后稷之業，\n務耕種，\n行地宜，\n自漆、沮度渭，\n取材用，\n\n行者有資，\n居者有畜積，\n民賴其慶。\n百姓懷之，\n多徙而保歸焉。\n周道之興自此始，\n故詩人歌樂思其德。\n公劉卒，\n子慶節立，\n國於豳。\n\n慶節卒，\n子皇僕立。\n皇僕卒，\n子差弗立。\n差弗卒，\n子毀隃立。\n毀隃卒，\n子公非立。\n\n公非卒，\n子高圉立。\n高圉卒，\n子亞圉立。\n亞圉卒，\n子公叔祖類立。\n公叔祖類卒，\n子古公亶父立。\n\n古公亶父復脩后稷、公劉之業，\n積德行義，\n國人皆戴之。\n薰育戎狄攻之，\n欲得財物，\n予之。\n\n已復攻，\n欲得地與民。\n民皆怒，\n欲戰。\n\n古公曰：\n「有民立君，\n將以利之。\n今戎狄所為攻戰，\n以吾地與民。\n民之在我，\n與其在彼，\n何異。\n民欲以我故戰，\n殺人父子而君之，\n予不忍為。」\n\n乃與私屬遂去豳，\n度漆、沮，\n踰梁山，\n止於岐下。\n\n豳人舉國扶老攜弱，\n盡復歸古公於岐下。\n及他旁國聞古公仁，\n亦多歸之。\n於是古公乃貶戎狄之俗，\n而營築城郭室屋，\n而邑別居之。\n作五官有司。\n民皆歌樂之，\n頌其德。\n\n古公有長子曰太伯，\n次曰虞仲。\n太姜生少子季歷，\n季歷娶太任，\n皆賢婦人，\n生昌，\n有聖瑞。\n\n古公曰：\n「我世當有興者，\n其在昌乎？」\n長子太伯、虞仲知古公欲立季歷以傳昌，\n乃二人亡知荊蠻，\n文身斷髮，\n以讓季歷。\n\n古公卒，\n季歷立，\n是為公季。\n公季脩古公遺道，\n篤於行義，\n諸侯順之。\n\n公季卒，\n子昌立，\n是為西伯。\n西伯曰文王，\n遵后稷、公劉之業，\n則古公、公季之法，\n篤仁，\n敬老，\n慈少。\n禮下賢者，\n日中不暇食以待士，\n士以此多歸之。\n\n伯夷、叔齊在孤竹，\n聞西伯善養老，\n盍往歸之。\n太顛、閎夭、散宜生、鬻子、辛甲大夫之徒皆往歸之。\n\n崇侯虎譖西伯於殷紂曰：\n「西伯積善累德，\n諸侯皆嚮之，\n將不利於帝。」\n帝紂乃囚西伯於羑里。\n閎夭之徒患之，\n乃求有莘氏美女，\n驪戎之文馬，\n有熊九駟，\n他奇怪物，\n因殷嬖臣費仲而獻之紂。\n\n紂大說，\n曰：\n「此一物足以釋西伯，\n況其多乎！」\n乃赦西伯，\n賜之弓矢斧鉞，\n使西伯得征伐。\n曰：\n「譖西伯者，\n崇侯虎也。」\n西伯乃獻洛西之地，\n以請紂去炮格之刑。\n紂許之。\n\n西伯陰行善，\n諸侯皆來決平。\n於是虞、芮之人\n有獄不能決，\n乃如周。\n入界，\n耕者皆讓畔，\n民俗皆讓長。\n\n虞、芮之人未見西伯，\n皆慚，\n相謂曰：\n「吾所爭，\n周人所恥，\n何往為，\n祇取辱耳。」\n遂還，\n俱讓而去。\n諸侯聞之，\n曰「西伯蓋受命之君」。\n\n明年，\n伐犬戎。\n明年，\n伐密須。\n明年，\n敗耆國。\n\n殷之祖伊聞之，\n懼，\n以告帝紂。\n紂曰：\n「不有天命乎？是何能為！」\n明年，\n伐邘。\n\n明年，\n伐崇侯虎。\n而作豐邑，\n自岐下而徙都豐。\n明年，\n西伯崩，\n太子發立，\n是為武王。\n\n西伯蓋即位五十年。\n其囚羑里，\n蓋益《易》之八卦為六十四卦。\n詩人道西伯，\n蓋受命之年稱王而斷虞芮之訟。\n\n後十年而崩，\n謚為文王。\n改法度，\n制正朔矣。\n追尊古公為太王，\n公季為王季：\n蓋王瑞自太王興。\n\n武王即位，\n太公望為師，\n周公旦為輔，\n召公、畢公之徒左右王，\n師脩文王緒業。\n\n九年，\n武王上祭于畢。\n東觀兵，\n至于盟津。\n為文王木主，\n載以車，\n中軍。\n\n武王自稱太子發，\n言奉文王以伐，\n不敢自專。\n乃告司馬、司徒、司空、諸節：\n「齊栗，信哉！\n予無知，\n以先祖有德臣，\n小子受先功，\n畢立賞罰，\n以定其功。」\n遂興師。\n\n師尚父號曰：\n「總爾眾庶，\n與爾舟楫，\n後至者斬。」\n\n武王渡河，\n中流，\n白魚躍入王舟中，\n武王俯取以祭。\n既渡，\n有火自上復于下，\n至于王屋，\n流為烏，\n其色赤，\n其聲魄云。\n\n是時，\n諸侯不期而會盟津者八百諸侯。\n諸侯皆曰：\n「紂可伐矣。」\n武王曰：\n「女未知天命，\n未可也。」\n乃還師歸。\n\n居二年，\n聞紂昏亂暴虐滋甚，\n殺王子比干，\n囚箕子。\n太師疵、少師彊抱其樂器而犇周。\n於是武王徧告諸侯曰：\n「殷有重罪，\n不可以不畢伐。」\n\n乃遵文王，\n遂率戎車三百乘，\n虎賁三千人，\n甲士四萬五千人，\n以東伐紂。\n十一年十二月戊午，\n師畢渡盟津，\n諸侯咸會。\n曰：「孳孳無怠！」\n\n武王乃作《太誓》，\n告于眾庶：\n「今殷王紂乃用其婦人之言，\n自絕于天，\n毀壞其三正，\n離逷其王父母弟，\n乃斷棄其先祖之樂，\n乃為淫聲，\n用變亂正聲，\n怡說婦人。\n\n故今予發維共行天罰。\n勉哉夫子，\n不可再，\n不可三！」\n二月，甲子昧爽，\n武王朝至于商郊牧野，\n乃誓。\n武王左杖黃鉞，\n右秉白旄，\n以麾。\n曰：「遠矣西土之人！」\n\n武王曰：\n「嗟！\n我有國冢君，\n司徒、司馬、司空，\n亞旅、師氏，\n千夫長、百夫長，\n及庸、蜀、羌、髳、微、纑、彭、濮人，\n稱爾戈，\n比爾干，\n立爾矛，\n予其誓。」\n\n王曰：「古人有言『牝雞無晨。\n牝雞之晨，\n惟家之索』。\n今殷王紂維婦人言是用，\n自棄其先祖肆祀不答，\n昏棄其家國，\n遺其王父母弟不用，\n乃維四方之多罪逋逃是崇是長，\n是信是使，\n俾暴虐于百姓，\n以姦軌于商國。\n\n今予發維共行天之罰。\n今日之事，\n不過六步七步，\n乃止齊焉，\n\n夫子勉哉！\n不過於四伐五伐六伐七伐，\n乃止齊焉，\n勉哉夫子！\n尚桓桓，\n如虎如羆，\n如豺如離，\n\n于商郊，\n不禦克犇，\n以役西土，\n勉哉夫子！\n爾所不勉，\n其于爾身有戮。」\n\n誓已，\n諸侯兵會者車四千乘，\n陳師牧野。\n\n帝紂聞武王來，\n亦發兵七十萬人距武王。\n武王使師尚父與百夫致師，\n以大卒馳帝紂師。\n\n紂師雖眾，\n皆無戰之心，\n心欲武王亟入。\n紂師皆倒兵以戰，\n以開武王。\n\n武王馳之，\n紂兵皆崩畔紂。\n紂走，\n反入登于鹿臺之上，\n蒙衣其殊玉，\n自燔于火而死。\n\n武王持大白旗以麾諸侯，\n諸侯畢拜武王，\n武王乃揖諸侯，\n諸侯畢從。\n武王至商國，\n商國百姓咸待於郊。\n\n於是武王使群臣告語商百姓曰：\n「上天降休！」\n商人皆再拜稽首，\n武王亦答拜。\n\n遂入，\n至紂死所。\n武王自射之，\n三發而后下車，\n以輕劍擊之，\n以黃鉞斬紂頭，\n縣大白之旗。\n\n已而至紂之嬖妾二女，\n二女皆經自殺。\n武王又射三發，\n擊以劍，\n斬以玄鉞，\n縣其頭小白之旗。\n武王已乃出復軍。\n\n其明日，\n除道，\n脩社及商紂宮。\n及期，\n百夫荷罕旗以先驅。\n\n武王弟叔振鐸奉陳常車，\n周公旦把大鉞，\n畢公把小鉞，\n以夾武王。\n散宜生、太顛、閎夭皆執劍以衛武王。\n\n既入，\n立于社南大卒之左，\n左右畢從。\n毛叔鄭奉明水，\n衛康叔封布茲，\n召公奭贊采，\n師尚父牽牲。\n\n尹佚筴祝曰：\n「殷之末孫季紂，\n殄廢先王明德，\n侮蔑神祇不祀，\n昏暴商邑百姓，\n其章顯聞于天皇上帝。」\n\n於是武王再拜稽首，\n曰：\n「膺更大命，\n革殷，\n受天明命。」\n武王又再拜稽首，\n乃出。\n\n封商紂子祿父殷之餘民。\n武王為殷初定未集，\n乃使其弟管叔鮮、蔡叔度相祿父治殷。\n\n已而命召公釋箕子之囚。\n命畢公釋百姓之囚，\n表商容之閭。\n命南宮括散鹿臺之財，\n發鉅橋之粟，\n以振貧弱萌隸。\n命南宮括、史佚展九鼎保玉。\n\n命閎夭封比干之墓。\n命宗祝享祠于軍。\n乃罷兵西歸。\n行狩，\n記政事，\n作《武成》。\n\n封諸侯，\n班賜宗彝，\n作《分殷之器物》。\n武王追思先聖王，\n乃襃封神農之後於焦，\n黃帝之後於祝，\n帝堯之後於薊，\n帝舜之後於陳，\n\n大禹之後於𣏌。\n於是封功臣謀士，\n而師尚父為首封。\n封尚父於營丘，\n曰齊。\n封弟周公旦於曲阜，\n曰魯。\n封召公奭於燕。\n封弟叔鮮於管，\n弟叔度於蔡。\n餘各以次受封。\n\n武王徵九牧之君，\n登豳之阜，\n以望商邑。\n\n武王至于周，\n自夜不寐。\n周公旦即王所，\n曰：「曷為不寐？」\n王曰：\n「告女：\n維天不饗殷，\n自發未生於今六十年，\n麋鹿在牧，\n蜚鴻滿野。\n\n天不享殷，\n乃今有成。\n維天建殷，\n其登名民三百六十夫，\n不顯亦不賓滅，\n以至今。\n我未定天保，\n何暇寐！」\n\n王曰：\n「定天保，\n依天室，\n悉求夫惡，\n貶從殷王受。\n日夜勞來定我西土，\n我維顯服，\n及德方明。\n\n自洛汭延于伊汭，\n居易毋固，\n其有夏之居。\n我南望三塗，\n北望嶽鄙，\n顧詹有河，\n粵詹雒、伊，\n毋遠天室。」\n\n營周居于雒邑而後去。\n縱馬於華山之陽，\n放牛於桃林之虛；\n偃干戈，\n振兵釋旅：\n示天下不復用也。\n\n武王已克殷，\n後二年，\n問箕子殷所以亡。\n箕子不忍言殷惡，\n以存亡國宜告。\n武王亦醜，故問以天道。\n武王病。\n天下未集，群公懼，\n穆卜，\n周公乃祓齋，自為質，欲代武王，\n武王有瘳。\n後而崩，\n太子誦代立，\n是為成王。\n\n成王少，\n周初定天下，\n周公恐諸侯畔周，\n公乃攝行政當國。\n\n管叔、蔡叔群弟疑周公，\n與武庚作亂，\n畔周。\n周公奉成王命，\n伐誅武庚、管叔，\n放蔡叔。\n以微子開代殷後，\n國於宋。\n\n頗收殷餘民，\n以封武王少弟封為衛康叔。\n晉唐叔得嘉穀，\n獻之成王，\n成王以歸周公于兵所。\n周公受禾東土，\n魯天子之命。\n\n初，\n管、蔡畔周，\n周公討之，\n三年而畢定，\n故初作《大誥》，\n次作《微子之命》，\n次《歸禾》，\n次《嘉禾》，\n次《康誥》、《酒誥》、《梓材》，\n\n其事在《周公》之篇。\n周公行政七年，\n成王長，\n周公反政成王，\n北面就群臣之位。\n\n成王在豐，\n使召公復營洛邑，\n如武王之意。\n周公復卜申視，\n卒營築，\n居九鼎焉。\n曰：\n「此天下之中，\n四方入貢道里均。」\n作《召誥》、《洛誥》。\n\n成王既遷殷遺民，\n周公以王命告，\n作《多士》、《無佚》。\n召公為保，\n周公為師，\n東伐淮夷，\n殘奄，\n遷其君薄姑。\n\n成王自奄歸，\n在宗周，\n作《多方》。\n既絀殷命，\n襲淮夷，\n歸在豐，\n作《周官》。\n\n興正禮樂，\n度制於是改，\n而民和睦，\n頌聲興。\n\n成王既伐東夷，\n息慎來賀，\n王賜榮伯作《賄息慎之命》。\n\n成王將崩，\n懼太子釗之不任，\n乃命召公、畢公率諸侯以相太子而立之。\n成王既崩，\n二公率諸侯，\n以太子釗見於先王廟，\n申告以文王、武王之所以為王業之不易，\n務在節儉，\n毋多欲，\n以篤信臨之，\n作《顧命》。\n\n太子釗遂立，\n是為康王。\n康王即位，\n徧告諸侯，\n宣告以文武之業以申之，\n作《康誥》。\n故成康之際，\n天下安寧，\n刑錯四十餘年不用。\n\n康王命作策畢公分居里，\n成周郊，\n作《畢命》。\n\n康王卒，\n子昭王瑕立。\n昭王之時，\n王道微缺。\n昭王南巡狩不返，\n卒於江上。\n其卒不赴告，\n諱之也。\n\n立昭王子滿，\n是為穆王。\n穆王即位，\n春秋已五十矣。\n王道衰微，\n穆王閔文武之道缺，\n乃命伯臩申誡太僕國之政，\n作《臩命》。\n復寧。\n\n穆王將征犬戎，\n祭公謀父諫曰：\n「不可。\n先王燿德不觀兵。\n夫兵戢而時動，\n動則威，\n觀則玩，\n玩則無震。\n\n是故周文公之頌曰：\n『載戢干戈，\n載櫜弓矢，\n我求懿德，\n肆于時夏，\n允王保之。』\n\n先王之於民也，\n茂正其德而厚其性，\n阜其財求而利其器用，\n明利害之鄉，\n以文脩之，\n使之務利而辟害，\n懷德而畏威，\n故能保世以滋大。昔我先王世后稷\n以服事虞、夏。\n及夏之衰也，\n棄稷不務，\n\n我先王不窋用失其官，\n而自竄於戎狄之閒。\n不敢怠業，\n時序其德，\n遵脩其緒，\n脩其訓典，\n\n朝夕恪勤，\n守以敦篤，\n奉以忠信。\n奕世載德，\n不忝前人。\n\n至于文王、武王，\n昭前之光明而加之以慈和，\n事神保民，\n無不欣喜。\n商王帝辛大惡于民，\n庶民不忍，\n訢載武王，\n以致戎于商牧。\n是故先王非務武也，\n勤恤民隱而除其害也。\n\n夫先王之制，\n邦內甸服，\n邦外侯服，\n侯衛賓服，\n夷蠻要服，\n戎翟荒服。\n甸服者祭，\n侯服者祀，\n賓服者享，\n要服者貢，\n荒服者王。\n\n日祭，\n月祀，\n時享，\n歲貢，\n終王。\n\n先王之順祀也，\n有不祭則脩意，\n有不祀則脩言，\n有不享則脩文，\n有不貢則脩名，\n有不王則脩德，\n序成而有不至則脩刑。\n\n於是有刑不祭，\n伐不祀，\n征不享，\n讓不貢，\n告不王。\n\n於是有刑罰之辟，\n有攻伐之兵，\n有征討之備，\n有威讓之命，\n有文告之辭。\n\n布令陳辭而有不至，\n則增脩於德，\n無勤民於遠。\n是以近無不聽，\n遠無不服。\n今自大畢、伯士之終也，\n犬戎氏以其職來王，\n\n天子曰\n『予必以不享征之，\n且觀之兵』，\n無乃廢先王之訓，\n而王幾頓乎？\n吾聞犬戎樹敦，\n率舊德而守終純固，\n其有以禦我矣。」\n\n王遂征之，\n得四白狼四白鹿以歸。\n自是荒服者不至。\n\n諸侯有不睦者，\n甫侯言於王，\n作脩刑辟。\n王曰：\n「吁，\n來！\n有國有土，\n告汝祥刑。\n\n在今爾安百姓，\n何擇非其人，\n何敬非其刑，\n何居非其宜與？\n\n兩造具備，\n師聽五辭。\n五辭簡信，\n正於五刑。\n五刑不簡，\n正於五罰。\n五罰不服，\n正於五過。\n\n五過之疵，\n官獄內獄，\n閱實其罪，\n惟鈞其過。\n\n五刑之疑有赦，\n五罰之疑有赦，\n其審克之。\n\n簡信有眾，\n惟訊有稽。\n無簡不疑，\n共嚴天威。\n\n黥辟疑赦，\n其罰百率，\n閱實其罪。\n劓辟疑赦，\n其罰倍灑，\n閱實其罪。\n臏辟疑赦，\n其罰倍差，\n閱實其罪。\n宮辟疑赦，\n其罰五百率，\n閱實其罪。\n大辟疑赦，\n其罰千率，\n閱實其罪。\n\n墨罰之屬千，\n劓罰之屬千，\n臏罰之屬五百，\n宮罰之屬三百，\n大辟之罰其屬二百：\n五刑之屬三千。」\n命曰《甫刑》。\n\n穆王立五十五年，\n崩，\n子共王繄扈立。\n共王游於涇上，\n密康公從，\n有三女犇之。\n\n其母曰：\n「必致之王。\n夫獸三為群，\n人三為眾，\n女三為粲。\n王田不取群，\n公行不下眾，\n王御不參一族。\n\n夫粲，美之物也。\n眾以美物歸女，\n而何德以堪之？\n王猶不堪，\n況爾之小醜乎！\n小醜備物，\n終必亡。」\n\n康公不獻，\n一年，\n共王滅密。\n共王崩，\n子懿王囏立。\n\n懿王之時，\n王室遂衰，\n詩人作刺。\n\n懿王崩，\n共王弟辟方立，\n是為孝王。\n孝王崩，\n諸侯復立懿王太子燮，\n是為夷王。\n\n夷王崩，\n子厲王胡立。\n厲王即位三十年，\n好利，\n近榮夷公。\n\n大夫芮良夫諫厲王曰：\n「王室其將卑乎？夫榮公好專利而不知大難。\n夫利，\n百物之所生也，\n天地之所載也，\n而有專之，\n其害多矣。\n\n天地百物皆將取焉，\n何可專也？所怒甚多，\n而不備大難。\n以是教王，\n王其能久乎？夫王人者，\n將導利而布之上下者也。\n使神人百物無不得極，\n猶日怵惕懼怨之來也。\n\n故《頌》曰\n『思文后稷，\n克配彼天，\n立我蒸民，\n莫匪爾極』。\n《大雅》曰\n『陳錫載周』。\n\n是不布利而懼難乎，\n故能載周以至于今。\n今王學專利，\n其可乎？匹夫專利，\n猶謂之盜，\n王而行之，\n其歸鮮矣。\n榮公若用，\n周必敗也。」\n\n厲王不聽，\n卒以榮公為卿士，\n用事。\n\n王行暴虐侈傲，\n國人謗王。\n召公諫曰：\n「民不堪命矣。」\n王怒，\n得衛巫，\n使監謗者，\n\n以告則殺之。\n其謗鮮矣，\n諸侯不朝。\n三十四年，\n王益嚴，\n國人莫敢言，\n道路以目。\n\n厲王喜，\n告召公曰：\n「吾能弭謗矣，\n乃不敢言。」\n\n召公曰：\n「是鄣之也。\n防民之口，\n甚於防水。\n水壅而潰，\n傷人必多，\n民亦如之。\n是故為水者決之使導，\n為民者宣之使言。\n\n故天子聽政，\n使公卿至於列士獻詩，\n瞽獻曲，\n史獻書，\n師箴，\n瞍賦，\n矇誦，\n百工諫，\n庶人傳語，\n近臣盡規，\n親戚補察，\n\n瞽史教誨，\n耆艾脩之，\n而后王斟酌焉，\n是以事行而不悖。\n民之有口也，\n猶土之有山川也，\n財用於是乎出；\n猶其有原隰衍沃也，\n衣食於是乎生。\n\n口之宣言也，\n善敗於是乎興。\n行善而備敗，\n所以產財用衣食者也。\n\n夫民慮之於心而宣之於口，\n成而行之。\n若壅其口，\n其與能幾何？」王不聽。\n於是國莫敢出言，\n\n三年，\n乃相與畔，\n襲厲王。\n厲王出奔於彘。\n\n厲王太子靜匿召公之家，\n國人聞之，\n乃圍之。\n召公曰：\n「昔吾驟諫王，\n王不從，\n以及此難也。\n今殺王太子，\n王其以我為讎而懟怒乎？夫事君者，\n險而不讎懟，\n怨而不怒，\n況事王乎！」\n乃以其子代王太子，\n太子竟得脫。\n\n召公、周公二相行政，\n號曰「共和」。\n共和十四年，\n厲王死于彘。\n太子靜長於召公家，\n二相乃共立之為王，\n是為宣王。\n\n宣王即位，\n二相輔之，\n脩政，\n法文、武、成、康之遺風，\n諸侯復宗周。\n十二年，\n魯武公來朝。\n\n宣王不脩籍於千畝，\n虢文公諫曰不可，\n王弗聽。\n三十九年，\n戰于千畝，\n王師敗績于姜氏之戎。\n\n宣王既亡南國之師，\n乃料民於太原。\n仲山甫諫曰：\n「民不可料也。」\n宣王不聽，\n卒料民。\n\n四十六年，\n宣王崩，\n子幽王宮湦立。\n幽王二年，\n西周三川皆震。\n\n伯陽甫曰：\n「周將亡矣。\n夫天地之氣，\n不失其序；\n若過其序，\n民亂之也。\n陽伏而不能出，\n陰迫而不能蒸，\n於是有地震。\n\n今三川實震，\n是陽失其所而填陰也。\n陽失而在陰，\n原必塞；\n原塞，\n國必亡。\n夫水土演而民用也。\n\n土無所演，\n民乏財用，\n不亡何待！\n昔伊、洛竭而夏亡，\n河竭而商亡。\n今周德若二代之季矣，\n其川原又塞，\n塞必竭。\n\n夫國必依山川，\n山崩川竭，\n亡國之徵也。\n川竭必山崩。\n若國亡不過十年，\n數之紀也。\n天之所棄，\n不過其紀。」\n是歲也，\n三川竭，\n岐山崩。\n\n三年，\n幽王嬖愛襃似。\n襃姒生子伯服，\n幽王欲廢太子。\n太子母申侯女，\n而為后。\n後幽王得襃姒，\n愛之，\n欲廢申后，\n并去太子宜臼，\n以襃姒為后，\n以伯服為太子。\n\n周太史伯陽讀史記曰：\n「周亡矣。」\n昔自夏后氏之衰也，\n有二神龍止於夏帝庭而言曰：\n「余，\n襃之二君。」\n夏帝卜殺之與去之與止之，\n莫吉。\n卜請其漦而藏之，\n乃吉。\n\n於是布幣而策告之，\n龍亡而漦在，\n櫝而去之。\n夏亡，\n傳此器殷。\n殷亡，\n又傳此器周。\n\n比三代，\n莫敢發之。\n至厲王之末，\n發而觀之。\n漦流于庭，\n不可除。\n厲王使婦人裸而譟之。\n漦化為玄黿，\n以入王後宮。\n\n後宮之童妾既齔而遭之，\n既笄而孕，\n無夫而生子，\n懼而棄之。\n宣王之時童女謠曰：\n「檿弧箕服，\n實亡周國。」\n\n於是宣王聞之，\n有夫婦賣是器者，\n宣王使執而戮之。\n逃於道，\n而見鄉者後宮童妾所棄妖子出於路者，\n聞其夜啼，\n哀而收之，\n夫婦遂亡，\n犇於襃。\n襃人有罪，\n請入童妾所棄女子者於王\n以贖罪。\n棄女子出於襃，\n是為襃姒。\n\n當幽王三年，\n王之後宮見而愛之，\n生子伯服，\n竟廢申后及太子，\n以襃姒為后，\n伯服為太子。\n太史伯陽曰：\n「禍成矣，\n無可柰何！」\n襃姒不好笑，\n幽王欲其笑萬方，\n故不笑。\n幽王為熢燧大鼓，\n有寇至則舉熢火。\n諸侯悉至，\n至而無寇，\n襃姒乃大笑。\n幽王說之，\n為數舉熢火。\n其後不信，\n諸侯益亦不至。\n\n幽王以虢石父為卿，\n用事，\n國人皆怨。\n石父為人佞巧\n善諛好利，\n王用之。\n又廢申后，\n去太子也。\n申侯怒，\n\n與繒、\n西夷犬戎攻幽王。\n幽王舉熢火徵兵，\n兵莫至。\n遂殺幽王驪山下，\n虜襃姒，\n盡取周賂而去。\n於是諸侯乃即申侯而共立故幽王太子宜臼，\n是為平王，\n以奉周祀。\n\n平王立，\n東遷于雒邑，\n辟戎寇。\n平王之時，\n周室衰微，\n諸侯彊并弱，\n齊、楚、秦、晉始大，\n政由方伯。\n\n四十九年，\n魯隱公即位。\n五十一年，\n平王崩，\n太子洩父蚤死，\n立其子林，\n是為桓王。\n桓王，\n平王孫也。\n\n桓王三年，\n鄭莊公朝，\n桓王不禮。\n五年，\n鄭怨，\n與魯易許田。\n許田，\n天子之用事太山田也。\n\n八年，\n魯殺隱公，\n立桓公。\n十三年，\n伐鄭，\n鄭射傷桓王，\n桓王去歸。\n\n二十三年，\n桓王崩，\n子莊王佗立。\n莊王四年，\n周公黑肩欲殺莊王而立王子克。\n辛伯告王，\n王殺周公。\n王子克犇燕。\n\n十五年，\n莊王崩，\n子釐王胡齊立。\n釐王三年，\n齊桓公始霸。\n\n五年，釐王崩，\n子惠王閬立。\n惠王二年。初，\n莊王嬖姬姚，\n生子穨，\n穨有寵。\n及惠王即位，\n奪其大臣園以為囿，\n故大夫邊伯等五人作亂，\n謀召燕、衛師，伐惠王。\n\n惠王犇溫，已居鄭之櫟。\n立釐王弟穨為王。\n樂及徧舞，\n鄭、虢君怒。\n四年，鄭與虢君伐殺王穨，\n復入惠王。\n惠王十年，\n賜齊桓公為伯。\n\n二十五年，\n惠王崩，\n子襄王鄭立。\n襄王母蚤死，\n後母曰惠后。\n\n惠后生叔帶，\n有寵於惠王，\n襄王畏之。\n三年，\n叔帶與戎、翟謀伐襄王，\n襄王欲誅叔帶，\n叔帶犇齊。\n齊桓公使管仲平戎于周，\n使隰朋平戎于晉。\n\n王以上卿禮管仲。\n管仲辭曰：\n「臣賤有司也，\n有天子之二守國、高在。\n若節春秋來承王命，\n何以禮焉。\n陪臣敢辭。」\n\n王曰：\n「舅氏，\n余嘉乃勳，\n毋逆朕命。」\n管仲卒受下卿之禮而還。\n九年，\n齊桓公卒。\n十二年，\n叔帶復歸于周。\n\n十三年，\n鄭伐滑，\n王使游孫、伯服請滑，\n鄭人囚之。\n鄭文公怨惠王之入不與厲公爵，\n又怨襄王之與衛滑，\n\n故囚伯服。\n王怒，\n將以翟伐鄭。\n富辰諫曰：\n「凡我周之東徙，\n晉、鄭焉依。\n子穨之亂，\n又鄭之由定，\n今以小怨棄之！」\n王不聽。\n\n十五年，\n王降翟師以伐鄭。\n王德翟人，\n將以其女為后。\n富辰諫曰：\n「平、\n桓、莊、惠皆受鄭勞，\n王棄親親翟，\n不可從。」\n王不聽。\n\n十六年，\n王絀翟后，\n翟人來誅，\n殺譚伯。\n富辰曰：\n「吾數諫不從，\n如是不出，\n王以我為懟乎？」\n乃以其屬死之。\n\n初，\n惠后欲立王子帶，\n故以黨開翟人，\n翟人遂入周。\n襄王出犇鄭，\n鄭居王于氾。\n子帶立為王，\n取襄王所絀翟后與居溫。\n\n十七年，\n襄王告急于晉，\n晉文公納王而誅叔帶。\n襄王乃賜晉文公珪鬯弓矢，\n為伯，\n以河內地與晉。\n\n二十年，\n晉文公召襄王，\n襄王會之河陽、踐土，\n諸侯畢朝，\n書諱曰「天王狩于河陽」。\n\n二十四年，\n晉文公卒。\n三十一年，\n秦穆公卒。\n三十二年，\n襄王崩，\n\n子頃王壬臣立。\n頃王六年，\n崩，\n子匡王班立。\n匡王六年，\n崩，\n弟瑜立，\n是為定王。\n\n定王元年，\n楚莊王伐陸渾之戎，\n次洛，\n使人問九鼎。\n王使王孫滿應設以辭，\n楚兵乃去。\n十年，\n楚莊王圍鄭，\n鄭伯降，\n已而復之。\n十六年，\n楚莊王卒。\n\n二十一年，\n定王崩，\n子簡王夷立。\n簡王十三年，\n晉殺其君厲公，\n迎子周於周，\n立為悼公。\n\n十四年，\n簡王崩，\n子靈王泄心立。\n靈王二十四年，\n齊崔杼弒其君莊公。\n二十七年，\n靈王崩，\n子景王貴立。\n景王十八年，\n后太子聖而蚤卒。\n二十年，\n景王愛子朝，\n\n欲立之，\n會崩，\n子丐之黨與爭立，\n國人立長子猛為王，\n子朝攻殺猛。\n猛為悼王。\n晉人攻子朝而立丐，\n是為敬王。\n\n敬王元年，\n晉人入敬王，\n子朝自立，\n敬王不得入，\n居澤。\n四年，\n晉率諸侯入敬王于周，\n子朝為臣，\n諸侯城周。\n\n十六年，\n子朝之徒復作亂，\n敬王犇于晉。\n十七年，\n晉定公遂入敬王于周。\n\n三十九年，\n齊田常殺其君簡公。\n四十一年，\n楚滅陳。\n孔子卒。\n\n四十二年，\n敬王崩，\n子元王仁立。\n元王八年，\n崩，\n子定王介立。\n\n定王十六年，\n三晉滅智伯，\n分有其地。\n二十八年，\n定王崩，\n\n長子去疾立，\n是為哀王。\n哀王立三月，\n弟叔襲殺哀王而自立，\n是為思王。\n思王立五月，\n少弟嵬攻殺思王而自立，\n是為考王。\n此三王皆定王之子。\n\n考王十五年，\n崩，\n子威烈王午立。\n考王封其弟于河南，\n是為桓公，\n以續周公之官職。\n桓公卒，\n子威公代立。\n威公卒，\n子惠公代立，\n乃封其少子於鞏以奉王，\n號東周惠公。\n\n威烈王二十三年，\n九鼎震。\n命韓、魏、趙為諸侯。\n二十四年，\n崩，\n子安王驕立。\n是歲盜殺楚聲王。\n\n安王立二十六年，\n崩，\n子烈王喜立。\n烈王二年，\n周太史儋見秦獻公曰：\n「始周與秦國合而別，\n別五百載復合，\n合十七歲而霸王者出焉。」\n十年，\n烈王崩，\n弟扁立，\n是為顯王。\n顯王五年，\n賀秦獻公，\n獻公稱伯。\n九年，\n致文武胙於秦孝公。\n\n二十五年，\n秦會諸侯於周。\n二十六年，\n周致伯於秦孝公。\n三十三年，\n賀秦惠王。\n三十五年，\n致文武胙於秦惠王。\n四十四年，\n秦惠王稱王。\n其後諸侯皆為王。\n\n四十八年，\n顯王崩，\n子慎靚王定立。\n慎靚王立六年，\n崩，\n子赧王延立。\n王赧時東西周分治。\n王赧徙都西周。\n\n西周武公之共太子死，\n有五庶子，\n毋適立。\n司馬翦謂楚王曰：\n「不如以地資公子咎，\n為請太子。」\n\n左成曰：\n「不可。\n周不聽，\n是公之知困而交疏於周也。\n不如請周君孰欲立，\n以微告翦，\n翦請令楚資之以地。」\n果立公子咎為太子。\n\n八年，\n秦攻宜陽，\n楚救之。\n而楚以周為秦故，\n將伐之。\n\n蘇代為周說楚王曰：\n「何以周為秦之禍也？\n言周之為秦甚於楚者，\n欲令周入秦也，\n故謂『周秦』也。\n周知其不可解，\n必入於秦，\n此為秦取周之精者也。\n\n為王計者，\n周於秦因善之，\n不於秦亦言善之，\n以疏之於秦。\n周絕於秦，\n必入於郢矣。」\n秦借道兩周之閒，\n將以伐韓，\n周恐借之畏於韓，\n不借畏於秦。\n史厭謂周君曰：\n「何不令人謂韓公叔曰\n『秦之敢絕周而伐韓者，\n信東周也。\n公何不與周地，\n發質使之楚』？\n\n秦必疑楚不信周，\n是韓不伐也。\n又謂秦曰：『韓彊與周地，\n將以疑周於秦也，\n周不敢不受』。\n秦必無辭而令周不受，\n是受地於韓而聽於秦。」\n秦召西周君，\n西周君惡往，\n故令人謂韓王曰：\n「秦召西周君，\n將以使攻王之南陽也，\n王何不出兵於南陽？周君將以為辭於秦。\n周君不入秦，\n秦必不敢踰河而攻南陽矣。」\n東周與西周戰，\n韓救西周。\n或為東周說韓王曰：\n「西周故天子之國，\n多名器重寶。\n王案兵毋出，\n可以德東周，\n而西周之寶必可以盡矣。」\n王赧謂成君。\n楚圍雍氏，\n韓徵甲與粟於東周，\n東周君恐，\n召蘇代而告之。\n代曰：\n「君何患於是。\n臣能使韓毋徵甲與粟於周，\n又能為君得高都。」\n周君曰：\n「子苟能，\n請以國聽子。」\n\n代見韓相國曰：\n「楚圍雍氏，\n期三月也，\n今五月不能拔，\n是楚病也。\n\n今相國乃徵甲與粟於周，\n是告楚病也。」\n韓相國曰：\n「善。\n使者已行矣。」\n代曰：\n「何不與周高都？」\n韓相國大怒曰：\n「吾毋徵甲與粟於周亦已多矣，\n何故與周高都也？」\n\n代曰：\n「與周高都，\n是周折而入於韓也，\n秦聞之必大怒忿周，\n即不通周使，\n是以獘高都得完周也。\n曷為不與？」\n相國曰：\n「善。」\n果與周高都。\n\n三十四年，\n蘇厲謂周君曰：\n「秦破韓、魏，\n扑師武，\n北取趙藺、離石者，\n皆白起也。\n是善用兵，\n又有天命。\n今又將兵出塞攻梁，\n\n梁破則周危矣。\n曰\n君何不令人說白起乎？『楚有養由基者，\n善射者也。\n去柳葉百步而射之，\n百發而百中之。\n左右觀者數千人，\n皆曰善射。\n\n有一夫立其旁，\n曰「善，\n可教射矣」。\n養由基怒，\n釋弓搤劍，\n曰\n「客安能教我射乎」？\n客曰\n「非吾能教子支左詘右也。\n\n夫去柳葉百步而射之，\n百發而百中之，\n不以善息，\n少焉氣衰力倦，\n弓撥矢鉤，\n一發不中者，\n百發盡息」。\n\n今破韓、魏，\n扑師武，\n北取趙藺、離石者，\n公之功多矣。\n今又將兵出塞，\n過兩周，\n倍韓，\n攻梁，\n一舉不得，\n前功盡棄。\n公不如稱病而無出』。」\n四十二年，\n秦破華陽約。\n馬犯謂周君曰：\n「請令梁城周。」\n乃謂梁王曰：\n「周王病若死，\n則犯必死矣。\n犯請以九鼎自入於王，\n王受九鼎而圖犯。」\n梁王曰：\n「善。」\n\n遂與之卒，\n言戍周。\n因謂秦王曰：\n「梁非戍周也，\n將伐周也。\n王試出兵境以觀之。」\n秦果出兵。\n又謂梁王曰：\n「周王病甚矣，\n犯請後可而復之。\n今王使卒之周，\n諸侯皆生心，\n後舉事且不信。\n不若令卒為周城，\n以匿事端。」\n梁王曰：\n「善。」\n遂使城周。\n\n四十五年，\n周君之秦客謂周冣曰：\n「公不若譽秦王之孝，\n因以應為太后養地，\n\n秦王必喜，\n是公有秦交。\n交善，\n周君必以為公功。\n交惡，\n勸周君入秦者必有罪矣。」\n\n秦攻周，\n而周聚謂秦王曰：\n「為王計者不攻周。\n攻周，\n實不足以利，\n聲畏天下。\n天下以聲畏秦，\n必東合於齊。\n兵獘於周，\n合天下於齊，\n則秦不王矣。\n天下欲獘秦，\n勸王攻周。\n秦與天下獘，\n則令不行矣。」\n五十八年，\n三晉距秦。\n周令其相國之秦，\n以秦之輕也，\n還其行。\n客謂相國曰：\n「秦之輕重未可知也。\n秦欲知三國之情。\n公不如急見秦王曰\n『請為王聽東方之變』，\n秦王必重公。\n\n重公，\n是秦重周，\n周以取秦也；\n齊重，\n則固有周聚以收齊：\n是周常不失重國之交也。」\n秦信周，\n發兵攻三晉。\n\n五十九年，\n秦取韓陽城負黍，\n西周恐，\n倍秦，\n與諸侯約從，\n將天下銳師出伊闕攻秦，\n\n令秦無得通陽城。\n秦昭王怒，\n使將軍摎攻西周。\n西周君犇秦，\n頓首受罪，\n盡獻其邑三十六，\n口三萬。\n秦受其獻，\n歸其君於周。\n\n周君、王赧卒，\n周民遂東亡。\n秦取九鼎寶器，而遷西周公於憚狐。\n後七歲，\n秦莊襄王滅東周。\n東西周皆入于秦，\n周既不祀。\n\n太史公曰：\n學者皆稱周伐紂，\n居洛邑，\n綜其實不然。\n武王營之，\n成王使召公卜居，\n居九鼎焉，\n而周復都豐、鎬。\n至犬戎敗幽王，\n周乃東徙于洛邑。\n所謂「周公葬於畢」，\n畢在鎬東南杜中。\n\n秦滅周。\n漢興九十有餘載，\n天子將封泰山，\n東巡狩至河南，\n求周苗裔，\n封其後嘉三十里地，\n號曰周子南君，\n比列侯，\n以奉其先祭祀。\n\n1.5《秦本紀》\n\n秦之先，\n帝顓頊之苗裔\n孫曰女脩。\n女脩織，\n玄鳥隕卵，\n女脩吞之，\n生子大業。\n大業取少典之子，\n曰女華。\n女華生大費，\n與禹平水土。\n\n已成，\n帝錫玄圭。\n禹受曰：\n「非予能成，\n亦大費為輔。」\n帝舜曰：\n「咨爾費，\n贊禹功，\n其賜爾皁游。\n爾後嗣將大出。」\n\n乃妻之姚姓之玉女。\n大費拜受，\n佐舜調馴鳥獸，\n鳥獸多馴服，\n是為柏翳。\n舜賜姓嬴氏。\n\n大費生子二人：\n一曰大廉，\n實鳥俗氏；\n二曰若木，\n實費氏。\n其玄孫曰費昌，\n子孫或在中國，\n或在夷狄。\n\n費昌當夏桀之時，\n去夏歸商，\n為湯御，\n以敗桀於鳴條。\n大廉玄孫\n曰孟戲、中衍，\n\n鳥身人言。\n帝太戊聞\n而卜之使御，\n吉，\n遂致使御而妻之。\n自太戊以下，\n中衍之後，\n遂世有功，\n以佐殷國，\n故嬴姓多顯，\n遂為諸侯。\n\n其玄孫曰中潏，\n在西戎，\n保西垂。\n生蜚廉。\n蜚廉生惡來。\n惡來有力，\n蜚廉善走，\n父子俱以材力\n事殷紂。\n\n周武王之伐紂，\n并殺惡來。\n是時蜚廉\n為紂石北方，\n還，\n無所報，\n為壇霍太山而報，\n得石棺，\n銘曰\n\n「帝令處父\n不與殷亂，\n賜爾石棺以華氏」。\n死，\n遂葬於霍太山。\n\n蜚廉復有子曰季勝。\n季勝生孟增。\n孟增幸於周成王，\n是為宅皋狼。\n皋狼生衡父，\n衡父生造父。\n\n造父以善御幸\n於周繆王，\n得驥、\n溫驪、\n驊駵、\n騄耳之\n駟，西巡狩，\n樂而忘歸。\n\n徐偃王作亂，\n造父為繆王御，\n長驅歸周，\n一日千里\n之救亂。\n繆王以趙城封造父，\n造父族由此為趙氏。\n自蜚廉生季勝已下五世\n至造父，\n\n別居趙。\n趙衰其後也。\n惡來革者，蜚廉子也，\n蚤死。\n有子曰女防。\n女防生旁皋，\n旁皋生太几，\n太几生大駱，\n大駱生非子。\n以造父之寵，\n皆蒙趙城，\n姓趙氏。\n\n非子居犬丘，\n好馬及畜，\n善養息之。\n犬丘人言之周孝王，\n孝王召使主\n馬于汧渭之閒，\n馬大蕃息。\n孝王欲以為大駱適嗣。\n申侯之女為大駱妻，\n生子成\n為適。\n\n申侯乃言孝王曰：\n「昔我先酈山之女，\n為戎胥軒妻，\n生中潏，\n以親故歸周，\n保西垂，\n西垂以其故和睦。\n今我復與大駱妻，\n生適子成。\n申駱重婚，\n西戎皆服，\n所以為王。\n王其圖之。」\n\n於是孝王曰：\n「昔伯翳為舜主畜，\n畜多息，\n故有土，\n賜姓嬴。\n\n今其後世亦為朕息馬，\n朕其分土\n為附庸。」\n邑之秦，\n使復續嬴氏祀，\n號曰秦嬴。\n亦不廢申侯之女子\n為駱適者，\n以和西戎。\n\n秦嬴生秦侯。\n秦侯立十年，卒。\n生公伯。\n公伯立三年，卒。\n生秦仲。\n\n秦仲立三年，\n周厲王無道，\n諸侯或叛之。\n西戎反王室，\n滅犬丘大駱之族。\n周宣王即位，\n乃以秦仲為大夫，\n誅西戎。\n\n西戎殺秦仲。\n秦仲立二十三年，\n死於戎。\n有子五人，\n其長者曰莊公。\n周宣王乃召莊公昆弟五人，\n與兵七千人，\n使伐西戎，\n破之。\n\n於是復\n予秦仲後，\n及其先大駱地犬丘\n并有之，\n為西垂大夫。\n\n莊公居其故西犬丘，\n生子三人，\n其長男世父。\n世父曰：\n「戎殺我大父仲，\n我非殺戎王\n則不敢入邑。」\n\n遂將擊戎，\n讓其弟襄公。\n襄公為太子。\n莊公立四十四年，\n卒，\n太子襄公代立。\n襄公元年，\n以女弟繆嬴為豐王妻。\n\n襄公二年，\n戎圍犬丘，\n世父擊之，\n為戎人所虜。\n歲餘，\n復歸世父。\n\n七年春，\n周幽王用\n襃姒廢太子，\n立襃姒子為適，\n數欺諸侯，\n諸侯叛之。\n西戎犬戎\n與申侯伐周，\n殺幽王酈山下。\n\n而秦襄公將兵救周，\n戰甚力，\n有功。\n周避犬戎難，\n東徙雒邑，\n襄公以兵送周平王。\n平王封襄公為諸侯，\n賜之岐以西之地。\n\n曰：\n「戎無道，\n侵奪我岐、豐之地，\n秦能攻逐戎，\n即有其地。」\n與誓，\n封爵之。\n\n襄公於是始國，\n與諸侯通使\n聘享之禮，\n乃用\n駵駒、黃牛、羝羊各三，\n祠上帝西畤。\n十二年，\n伐戎而至岐，\n卒。\n生文公。\n\n文公元年，\n居西垂宮。\n三年，\n文公以兵七百人東獵。\n四年，\n至汧渭之會。\n曰：\n「昔周邑我先秦嬴於此，\n後卒獲為諸侯。」\n乃卜\n居之，\n占曰吉，\n即營邑之。\n\n十年，\n初為鄜畤，\n用三牢。\n十三年，\n初有史以紀事，\n民多化者。\n十六年，\n文公以兵伐戎，\n戎敗走。\n於是文公遂收周餘民有之，\n地至岐，\n岐以東獻之周。\n\n十九年，\n得陳寶。\n二十年，\n法初有\n三族之罪。\n二十七年，\n伐南山大梓，豐大特。\n四十八年，\n文公太子卒，\n賜謚為竫公。\n\n竫公之長子為太子，\n是文公孫也。\n五十年，\n文公卒，\n葬西山。\n竫公子立，\n是為寧公。\n\n寧公二年，\n公徙居平陽。\n遣兵伐蕩社。\n三年，\n與亳戰，\n亳王奔戎，\n遂滅蕩社。\n四年，\n魯公子翬\n弒其君隱公。\n\n十二年，\n伐蕩氏，\n取之。\n寧公生十歲立，\n立十二年卒，\n葬西山。\n生子三人，\n長男武公\n為太子。\n武公弟德公，\n同母魯姬子。\n生出子。\n\n寧公卒，\n大庶長弗忌、威壘、三父廢\n太子而立出子為君。\n出子六年，\n三父等復共\n令人賊殺出子。\n出子生五歲立，\n立六年卒。\n三父等乃復立\n故太子武公。\n\n武公元年，\n伐彭戲氏，\n至于華山下，\n居平陽封宮。\n三年，\n誅三父等\n而夷三族，\n以其殺出子也。\n鄭高渠眯殺其君昭公。\n\n十年，\n伐邽、冀戎，\n初縣之。\n十一年，\n初縣杜、鄭。\n滅小虢。\n\n十三年，\n齊人管至父、連稱等殺\n其君襄公而立公孫無知。\n晉滅霍、魏、耿。\n齊雍廩殺無知、管至父等\n而立齊桓公。\n齊、晉為彊國。\n\n十九年，\n晉曲沃始為晉侯。\n齊桓公伯於鄄。\n\n二十年，武公卒，\n葬雍平陽。\n\n初以人從死，\n從死者六十六人。\n有子一人，\n名曰白。\n白不立，\n封平陽。\n立其弟德公。\n\n德公元年，\n初居雍城大鄭宮。\n以犧三百牢祠鄜畤。\n卜居雍。\n後子孫\n飲馬於河。\n梁伯、芮伯來朝。\n\n二年，\n初伏，\n以狗禦蠱。\n德公生三十三歲而立，\n立二年卒。\n生子三人：\n長子宣公，\n中子成公，\n少子穆公。\n長子宣公立。\n\n宣公元年，\n衛、燕伐周，\n出惠王，\n立王子穨。\n三年，\n鄭伯、虢叔殺子穨\n而入惠王。\n\n四年，\n作密畤。\n與晉戰河陽，\n勝之。\n十二年，宣公卒。\n生子九人，\n莫立，\n立其弟成公。\n\n成公元年，\n梁伯、芮伯來朝。\n\n齊桓公伐山戎，\n次于孤竹。\n\n成公立四年卒。\n子七人，\n莫立，\n立其弟繆公。\n\n繆公任好元年，\n自將茅津，\n勝之。\n四年，\n迎婦於晉，\n晉太子申生姊也。\n其歲，\n齊桓公伐楚，\n至邵陵。\n\n五年，\n晉獻公滅虞、虢，\n虜虞君與其大夫百里傒，\n以璧馬賂於虞故也。\n既虜百里傒，\n以為秦繆公夫人媵於秦。\n百里傒亡秦走宛，\n楚鄙人執之。\n繆公聞百里傒賢，\n欲重贖之，\n恐楚人不與，\n乃使人謂楚曰：\n\n「吾媵臣百里傒在焉，\n請以五羖羊皮贖之。」\n\n楚人遂許與之。\n當是時，\n百里傒年已七十餘。\n繆公釋其囚，\n與語國事。\n謝曰：\n「臣亡國之臣，\n何足問！」\n繆公曰：\n「虞君不用子，\n故亡，\n非子罪也。」\n\n固問，\n語三日，\n繆公大說，\n授之國政，\n號曰五羖大夫。\n\n百里傒讓曰：\n「臣不及臣友蹇叔，\n蹇叔賢而世莫知。\n臣常游困\n於齊而乞食䬹人，\n蹇叔收臣。\n臣因而欲\n事齊君無知，\n蹇叔止臣，\n臣得脫齊難，\n遂之周。\n周王子穨好牛，\n臣以養牛干之。\n\n及穨欲用臣，\n蹇叔止臣，\n臣去，\n得不誅。\n事虞君，\n蹇叔止臣。\n\n臣知虞君不用臣，\n臣誠私利祿爵，\n且留。\n再用其言，\n得脫；\n一不用，\n及虞君難：\n是以知其賢。」\n於是繆公使人厚幣迎蹇叔，\n以為上大夫。\n\n秋，\n繆公自將伐晉，\n戰於河曲。\n晉驪姬作亂，\n太子申生死新城，\n重耳、夷吾出犇。\n\n九年，\n齊桓公會諸侯\n於葵丘。\n\n晉獻公卒。\n立驪姬子奚齊，\n其臣里克殺奚齊。\n荀息立卓子，\n克又殺卓子及荀息。\n夷吾使人請秦，\n求入晉。\n於是繆公許之，\n使百里傒將兵送夷吾。\n\n夷吾謂曰：\n「誠得立，\n請割晉之河西八城\n與秦。」\n及至，\n已立，\n而使丕鄭謝秦，\n背約不與河西城，\n而殺里克。\n\n丕鄭聞之，\n恐，\n因與繆公謀曰：\n「晉人不欲夷吾，\n實欲重耳。\n今背秦約而殺里克，\n皆呂甥、郤芮之計也。\n願君以利急\n召呂、郤，\n呂、郤至，\n則更入重耳便。」\n\n繆公許之，\n使人與丕鄭歸，\n召呂、郤。\n呂、郤等疑丕鄭有閒，\n乃言夷殺丕鄭。\n\n丕鄭子丕豹奔秦，\n說繆公曰：\n「晉君無道，\n百姓不親，\n可伐也。」\n繆公曰：\n「百姓苟不便，\n何故能誅其大臣？\n能誅其大臣，\n此其調也。」\n不聽，\n而陰用豹。\n\n十二年，\n齊管仲、隰朋死。\n\n晉旱，\n來請粟。\n丕豹說繆公勿與，\n因其饑而伐之。\n繆公問公孫支，\n支曰：\n「饑穰更事耳，\n不可不與。」\n問百里傒，\n\n傒曰：\n「夷吾得罪於君，\n其百姓何罪？」\n於是用百里傒、公孫支言，\n卒與之粟。\n以船漕車轉，\n自雍相望\n至絳。\n\n十四年，\n秦饑，\n請粟於晉。\n晉君謀之群臣。\n虢射曰：\n「因其饑伐之，\n可有大功。」\n晉君從之。\n\n十五年，\n興兵將攻秦。\n繆公發兵，\n使丕豹將，\n自往擊之。\n九月壬戌，\n與晉惠公夷吾合戰於韓地。\n\n晉君棄其軍，\n與秦爭利，\n還而馬騺。\n\n繆公與麾下馳追之，\n不能得晉君，\n反為晉軍所圍。\n\n晉擊繆公，\n繆公傷。\n於是岐下食善馬者三百人\n馳冒晉軍，\n晉軍解圍，\n遂脫繆公而反生\n得晉君。\n初，\n繆公亡善馬，\n岐下野人共得\n而食之者三百餘人，\n吏逐得，\n欲法之。\n\n繆公曰：\n「君子不以畜產害人。\n吾聞食善馬肉不飲酒，\n傷人。」\n乃皆賜酒\n而赦之。\n三百人者聞秦擊晉，\n皆求從，\n\n從\n而見繆公窘，\n亦皆推鋒爭死，\n以報食馬之德。\n於是繆公虜晉君\n以歸，\n令於國，\n「齊宿，\n吾將以晉君祠上帝」。\n\n周天子聞之，曰\n「晉我同姓」，\n為請晉君。\n夷吾姊亦為繆公夫人，\n夫人聞之，\n乃衰絰跣，\n曰：\n「妾兄弟不能相救，以辱君命。」\n\n繆公曰：\n「我得晉君以為功，\n今天子為請，\n夫人是憂。」\n乃與晉君盟，\n許歸之，\n更舍上舍，\n而饋之七牢。\n\n十一月，\n歸晉君夷吾，\n夷吾獻其河西地，\n使太子圉為質於秦。\n秦妻子圉以宗女。\n是時秦地東\n至河。\n\n十八年，\n齊桓公卒。\n二十年，\n秦滅梁、芮。\n\n二十二年，\n晉公子圉聞晉君病，\n曰：\n「梁，\n我母家也，\n而秦滅之。\n我兄弟多，\n即君百歲後，\n秦必留我，\n而晉輕，\n亦更立他子。」\n子圉乃亡歸晉。\n\n二十三年，\n晉惠公卒，\n子圉立為君。\n秦怨圉亡去，\n乃迎晉公子重耳\n於楚，\n而妻以故子圉妻。\n重耳初謝，\n後乃受。\n\n繆公益禮厚遇之。\n二十四年春，\n秦使人告晉大臣，\n欲入重耳。\n晉許之，\n於是使人送重耳。\n\n二月，\n重耳立為晉君，\n是為文公。\n文公使人殺子圉。\n子圉是為懷公。\n\n其秋，\n周襄王弟帶\n以翟伐王，\n王出居鄭。\n二十五年，\n周王使人告難於晉、秦。\n秦繆公將兵助晉文公\n入襄王，\n殺王弟帶。\n\n其秋，\n周襄王弟帶\n以翟伐王，\n王出居鄭。\n二十五年，\n周王使人告難於晉、秦。\n秦繆公將兵助晉文公\n入襄王，\n殺王弟帶。\n\n二十八年，\n晉文公敗楚於城濮。\n三十年，\n繆公助晉文公圍鄭。\n鄭使人言繆公曰：\n「亡鄭厚晉，\n於晉而得矣，\n而秦未有利。\n\n晉之彊，\n秦之憂也。」\n繆公乃罷兵歸。\n晉亦罷。\n三十二年冬，\n晉文公卒。\n\n鄭人有賣鄭於秦曰：\n「我主其城門，\n鄭可襲也。」\n\n繆公問蹇叔、百里傒，\n對曰：\n「徑數國千里\n而襲人，\n希有得利者。\n且人賣鄭，\n庸知我國人不有以我情\n告鄭者乎？\n不可。」\n\n繆公曰：\n「子不知也，\n吾已決矣。」\n遂發兵，\n使百里傒子孟明視，\n蹇叔子西乞術\n及白乙丙將兵。\n\n行日，\n百里傒、蹇叔二人哭之。\n繆公聞，怒曰：\n「孤發兵而子沮哭吾軍，\n何也？」\n二老曰：\n「臣非敢沮君軍。\n軍行，\n臣子與往；\n臣老，\n遲還恐不相見，\n故哭耳。」\n\n二老退，\n謂其子曰：\n「汝軍即敗，\n必於殽阨矣。」\n三十三年春，\n秦兵遂東，\n更晉地，過周北門。\n周王孫滿曰：\n「秦師無禮，\n不敗何待！」\n\n兵至滑，\n鄭販賣賈人弦高，\n持十二牛將賣之周，\n見秦兵，\n恐死虜，\n因獻其牛，曰：\n\n「聞大國將誅鄭，\n鄭君謹修守禦備，\n使臣以牛十二勞軍士。」\n秦三將軍相謂曰：\n「將襲鄭，\n鄭今已覺之，\n往無及已。」\n滅滑。\n滑，晉之邊邑也。\n\n當是時，\n晉文公喪尚未葬。\n太子襄公怒曰：\n「秦侮我孤，\n因喪破我滑。」\n遂墨衰絰，\n發兵遮秦兵於殽，\n擊之，大破秦軍，\n無一人得脫者。\n虜秦三將以歸。\n\n文公夫人，\n秦女也，\n為秦三囚將請曰：\n「繆公之怨此三人\n入於骨髓，\n願令此三人歸，\n令我君得自快烹之。」\n晉君許之，\n歸秦三將。\n三將至，\n繆公素服\n郊迎，\n\n嚮三哭曰：\n「孤以不用百里傒、蹇叔言\n以辱三子，\n三子何罪乎？\n子其悉心雪恥，\n毋怠。」\n遂復三人官秩如故，\n愈益厚之。\n\n三十四年，\n楚太子商臣\n弒其父成王代立。\n\n繆公於是復使孟明視\n等將兵伐晉，\n戰于彭衙。\n秦不利，\n引兵歸。\n\n戎王使由余於秦。\n由余，\n其先晉人也，\n亡入戎，\n能晉言。\n聞繆公賢，\n故使由余觀秦。\n秦繆公示以宮室、積聚。\n由余曰：\n\n「使鬼為之，\n則勞神矣。\n使人為之，\n亦苦民矣。」\n繆公怪之，問曰：\n「中國以詩書禮樂\n法度為政，\n然尚時亂，\n今戎夷無此，\n何以為治，\n不亦難乎？」\n\n由余笑曰：\n「此乃中國所以亂也。\n\n夫自上聖黃帝\n作為禮樂法度，\n身以先之，\n僅以小治。\n及其後世，\n日以驕淫。\n阻法度之威，以責督於下，\n下罷極\n則以仁義怨望於上，\n\n上下交爭怨\n而相篡弒，\n至於滅宗，\n皆以此類也。\n\n夫戎夷不然。\n上含淳德以遇其下，\n下懷忠信以事其上，\n一國之政猶一身之治，\n不知所以治，\n此真聖人之治也。」\n於是繆公退\n而問內史廖曰：\n「孤聞鄰國有聖人，\n敵國之憂也。\n\n今由余賢，\n寡人之害，\n將柰之何？」\n內史廖曰：\n「戎王處辟匿，\n未聞中國之聲。\n君試遺其女樂，\n以奪其志；\n\n為由余請，\n以疏其閒；\n留而莫遣，\n以失其期。\n戎王怪之，\n必疑由余。\n君臣有閒，\n乃可虜也。\n且戎王好樂，\n必怠於政。」\n\n繆公曰：「善。」\n因與由余曲席而坐，\n傳器而食，\n問其地形\n與其兵勢盡詧，\n而後令內史廖以女樂二八遺戎王。\n戎王受而說之，\n終年不還。\n於是秦乃歸由余。\n\n由余數諫\n不聽，\n繆公又數使\n人閒要由余，\n由余遂去降秦。\n繆公以客禮禮之，\n問伐戎之形。\n\n三十六年，\n繆公復益厚孟明等，\n使將兵伐晉，\n渡河焚船，\n大敗晉人，\n取王官及鄗，\n以報殽之役。\n晉人皆城守不敢出。\n於是繆公乃自茅津渡河，\n封殽中尸，\n為發喪，\n哭之三日。\n\n乃誓於軍曰：\n「嗟士卒！\n聽無譁，\n余誓告汝。\n古之人謀黃髮番番，\n則無所過。」\n以申思不用\n\n蹇叔、百里傒之謀，\n故作此誓，\n令後世以記余過。\n君子聞之，\n皆為垂涕，曰：\n「嗟乎！\n秦繆公之與人周也，\n卒得孟明之慶。」\n三十七年，\n秦用由余謀伐戎王，\n益國十二，\n開地千里，\n遂霸西戎。\n\n天子使召公過\n賀繆公以金鼓。\n三十九年，\n繆公卒，\n葬雍。\n從死者百七十七人，\n秦之良臣子輿氏三人\n名曰奄息、\n仲行、鍼虎，\n亦在從死之中。\n\n秦人哀之，\n為作歌《黃鳥》之詩。\n君子曰：\n「秦繆公廣地益國，\n東服彊晉，\n西霸戎夷，\n然不為諸侯盟主，\n亦宜哉。\n\n死而棄民，\n收其良臣而從死。\n且先王崩，\n尚猶遺德垂法，\n況奪之善人良\n臣百姓所哀者乎？\n是以知秦不能復\n東征也。」\n繆公子四十人，\n其太子罃代立，\n是為康公。\n\n康公元年。\n往歲繆公之卒，\n晉襄公亦卒；\n襄公之弟名雍，\n秦出也，\n在秦。\n晉趙盾欲立之，\n使隨會來迎雍，\n\n秦以兵送至令狐。\n晉立襄公子\n而反擊秦師，\n秦師敗，\n隨會來奔。\n\n二年，\n秦伐晉，\n取武城，\n報令狐之役。\n四年，\n晉伐秦，\n取少梁。\n六年，\n秦伐晉，\n取羈馬。\n戰於河曲，\n大敗晉軍。\n\n晉人患隨會在秦\n為亂，\n乃使魏讎餘\n詳反，\n合謀會，\n詐而得會，\n會遂歸晉。\n康公立十二年卒，\n子共公立。\n\n共公二年，\n晉趙穿弒其君靈公。\n三年，\n楚莊王彊，\n北兵至雒，\n問周鼎。\n共公立五年卒，\n子桓公立。\n\n桓公三年，\n晉敗我一將。\n十年，\n楚莊王服鄭，\n北敗晉兵於河上。\n當是之時，\n楚霸，\n為會盟合諸侯。\n\n二十四年，\n晉厲公初立，\n與秦桓公夾河而盟。\n歸而秦倍盟，\n與翟合謀擊晉。\n\n二十六年，\n晉率諸侯伐秦，\n秦軍敗走，\n追至涇而還。\n桓公立二十七年卒，\n子景公立。\n\n景公四年，\n晉欒書弒其君厲公。\n十五年，\n救鄭，\n敗晉兵於櫟。\n是時晉悼公為盟主。\n十八年，\n晉悼公彊，\n數會諸侯，\n率以伐秦，\n敗秦軍。\n秦軍走，\n晉兵追之，\n遂渡涇，\n至棫林而還。\n二十七年，\n景公如晉，\n與平公盟，\n已而背之。\n三十六年，\n楚公子圍弒其君而自立，\n是為靈王。\n景公母弟后子鍼有寵，\n景公母弟富，\n或譖之，\n恐誅，\n乃奔晉，\n車重千乘。\n晉平公曰：\n「后子富如此，\n何以自亡？」\n對曰：\n「秦公無道，\n畏誅，\n欲待其後世乃歸。」\n三十九年，\n楚靈王彊，\n會諸侯於申，\n為盟主，\n殺齊慶封。\n景公立四十年卒，\n子哀公立。\n后子復來歸秦。\n\n哀公八年，\n楚公子棄疾弒靈王而自立，\n是為平王。\n十一年，\n楚平王來求秦女為太子建妻。\n至國，\n女好而自娶之。\n十五年，\n楚平王欲誅建，\n建亡；\n伍子胥奔吳。\n晉公室卑而六卿彊，\n欲內相攻，\n是以久秦晉不相攻。\n三十一年，\n吳王闔閭與伍子胥伐楚，\n楚王亡奔隨，\n吳遂入郢。\n楚大夫申包胥來告急，\n七日不食，\n日夜哭泣。\n於是秦乃發五百乘救楚，\n敗吳師。\n吳師歸，\n楚昭王乃得復入郢。\n哀公三十六年卒。\n太子夷公，\n夷公蚤死，\n不得立，\n立夷公子，\n是為惠公。\n\n惠公元年，\n孔子行魯相事。\n五年，\n晉卿中行、\n范氏反晉，\n晉使智氏、\n趙簡子攻之，\n范、中行氏亡奔齊。\n惠公立十年卒，\n子悼公立。\n\n悼公二年，\n齊臣田乞弒其君孺子，\n立其兄陽生，\n是為悼公。\n六年，\n吳敗齊師。\n齊人弒悼公，\n立其子簡公。\n\n九年，\n晉定公與吳王夫差盟，\n爭長於黃池，\n卒先吳。\n吳彊，陵中國。\n十二年，\n齊田常弒簡公，\n立其弟平公，\n常相之。\n\n十三年，\n楚滅陳。\n秦悼公立十四年卒，\n子厲共公立。\n孔子以悼公十二年卒。\n\n厲共公二年，\n蜀人來賂。\n十六年，\n壍河旁。\n以兵二萬伐大荔，\n取其王城。\n二十一年，\n初縣頻陽。\n晉取武成。\n\n二十四年，\n晉亂，\n殺智伯，\n分其國與趙、韓、魏。\n二十五年，\n智開與邑人來奔。\n三十三年，\n伐義渠，\n虜其王。\n三十四年，\n日食。\n厲共公卒，\n子躁公立。\n\n躁公二年，\n南鄭反。\n十三年，\n義渠來伐，\n至渭南。\n十四年，\n躁公卒，\n立其弟懷公。\n\n懷公四年，\n庶長鼂與大臣\n圍懷公，\n懷公自殺。\n懷公太子曰昭子，\n蚤死，\n大臣乃立太子昭子之子，\n是為靈公。\n靈公，懷公孫也。\n\n靈公六年，\n晉城少梁，\n秦擊之。\n十三年，\n城籍姑。\n靈公卒，\n子獻公不得立，\n立靈公季父悼子，\n是為簡公。\n簡公，\n昭子之弟而懷公子也。\n\n簡公六年，\n令吏初帶劍。\n壍洛。\n城重泉。\n十六年卒，\n子惠公立。\n\n惠公十二年，\n子出子生。\n十三年，\n伐蜀，\n取南鄭。\n惠公卒，\n出子立。\n\n出子二年，\n庶長改迎靈公之子獻公\n于河西而立之。\n殺出子及其母，\n沈之淵旁。\n秦以往者數易君，\n君臣乖亂，\n故晉復彊，\n奪秦河西地。\n\n獻公元年，\n止從死。\n二年，\n城櫟陽。\n四年正月庚寅，\n孝公生。\n十一年，\n周太史儋\n見獻公曰：\n\n「周故與秦國合\n而別，\n別五百歲復合，\n合十七歲\n而霸王出。」\n十六年，\n桃冬花。\n\n十八年，\n雨金櫟陽。\n二十一年，\n與晉戰於石門，\n斬首六萬，\n天子賀\n以黼黻。\n二十三年，\n與魏晉戰少梁，\n虜其將公孫痤。\n二十四年，獻公卒，\n子孝公立，\n年已二十一歲矣。\n\n孝公元年，\n河山以東\n彊國六，\n與齊威、楚宣、魏惠、\n燕悼、韓哀、\n趙成侯並。\n淮泗之閒小國十餘。\n楚、魏與秦接界。\n\n魏築長城，\n自鄭濱洛以北，\n有上郡。\n楚自漢中，南有巴、黔中。\n周室微，\n諸侯力政，\n爭相併。\n\n秦僻在雍州，\n不與中國諸侯之會盟，\n夷翟遇之。\n孝公於是布惠，\n振孤寡，\n招戰士，\n明功賞。\n下令國中曰：\n\n「昔我繆公自岐雍之閒，\n修德行武，\n東平晉亂，\n以河為界，\n西霸戎翟，\n廣地千里，\n\n天子致伯，\n諸侯畢賀，\n為後世開業，\n甚光美。\n會往者厲、躁、簡公、出\n子之不寧，\n國家內憂，\n未遑外事，\n三晉攻奪\n我先君河西地，\n諸侯卑秦，\n醜莫大焉。\n\n獻公即位，\n鎮撫邊境，\n徙治櫟陽，\n且欲東伐，\n復繆公之故地，\n脩繆公之政令。\n寡人思念先君之意，\n常痛於心。\n\n賓客群臣有\n能出奇計彊秦者，\n吾且尊官，\n與之分土。」\n於是乃出兵東\n圍陝城，\n西斬戎之獂王。\n\n衛鞅聞是令下，\n西入秦，\n因景監求見孝公。\n\n二年，\n天子致胙。\n\n三年，衛鞅說孝公\n變法修刑，\n內務耕稼，\n外勸戰死之賞罰，\n孝公善之。\n甘龍、杜摯等弗然，\n相與爭之。\n卒用鞅法，\n百姓苦之；\n居三年，\n百姓便之。\n乃拜鞅為左庶長。\n其事在《商君》語中。\n\n七年，\n與魏惠王會杜平。\n八年，\n與魏戰元里，\n有功。\n十年，\n衛鞅為大良造，\n將兵圍魏安邑，降之。\n十二年，\n作為咸陽，築冀闕，\n秦徙都之。\n\n并諸小鄉聚，\n集為大縣，\n縣一令，\n四十一縣。\n為田開阡陌。\n東地渡洛。\n十四年，\n初為賦。\n十九年，\n天子致伯。\n\n二十年，\n諸侯畢賀。\n秦使公子少官率師\n會諸侯逢澤，\n朝天子。\n\n二十一年，\n齊敗魏馬陵。\n\n二十二年，\n衛鞅擊魏，\n虜魏公子卬。\n封鞅為列侯，\n號商君。\n\n二十四年，\n與晉戰鴈門，\n虜其將魏錯。\n\n孝公卒，\n子惠文君立。\n是歲，\n誅衛鞅。\n鞅之初為秦施法，\n法不行，\n太子犯禁。\n鞅曰：\n\n「法之不行，\n自於貴戚。\n君必欲行法，\n先於太子。\n太子不可黥，\n黥其傅師。」\n\n於是法大用，\n秦人治。\n及孝公卒，\n太子立，\n宗室多怨鞅，\n鞅亡，\n因以為反，\n而卒車裂以徇秦國。\n\n惠文君元年，\n楚、韓、趙、蜀人\n來朝。\n二年，\n天子賀。\n三年，\n王冠。\n四年，\n天子致文武胙。\n齊、魏為王。\n\n五年，\n陰晉人犀首為大良造。\n六年，\n魏納陰晉，\n陰晉更名寧秦。\n七年，\n公子卬與魏戰，\n虜其將龍賈，\n斬首八萬。\n八年，\n魏納河西地。\n\n九年，\n渡河，\n取汾陰、皮氏。\n與魏王會應。\n圍焦，\n降之。\n十年，\n張儀相秦。\n魏納上郡十五縣。\n\n十一年，\n縣義渠。\n歸魏焦、曲沃。\n義渠君為臣。\n更名少梁曰夏陽。\n十二年，\n初臘。\n十三年四月戊午，\n魏君為王，\n韓亦為王。\n使張儀伐取陝，\n出其入與魏。\n\n十四年，\n更為元年。\n二年，\n張儀與齊、楚大臣會齧桑。\n三年，\n韓、魏太子來朝。\n張儀相魏。\n五年，\n王游至北河。\n\n七年，\n樂池相秦。\n韓、趙、魏、燕、齊\n帥匈奴共攻秦。\n秦使庶長疾與戰修魚，\n虜其將申差，\n敗趙公子渴、韓太子奐，\n斬首八萬二千。\n\n八年，\n張儀復相秦。\n九年，\n司馬錯伐蜀，\n滅之。\n伐取趙中都、西陽。\n十年，\n韓太子蒼來質。\n伐取韓石章。\n伐敗趙將泥。\n伐取義渠二十五城。\n\n十一年，\n㯉里疾攻魏焦，\n降之。\n敗韓岸門，\n斬首萬，\n其將犀首走。\n公子通封於蜀。\n燕君讓其臣子之。\n十二年，\n王與梁王會臨晉。\n庶長疾攻趙，\n虜趙將莊。\n張儀相楚。\n\n十三年，\n庶長章擊楚於丹陽，\n虜其將屈匄，\n斬首八萬；\n\n又攻楚漢中，\n取地六百里，\n置漢中郡。\n楚圍雍氏，\n秦使庶長疾助韓\n而東攻齊，\n到滿助魏攻燕。\n十四年，\n伐楚，\n取召陵。\n丹、犁臣，\n蜀相壯殺蜀侯\n來降。\n\n惠王卒，\n子武王立。\n韓、魏、齊、楚、越\n皆賓從。\n\n武王元年，\n與魏惠王會臨晉。\n誅蜀相壯。\n張儀、魏章皆東出之魏。\n伐義渠、丹、犁。\n二年，\n初置丞相，\n㯉里疾、甘茂\n為左右丞相。\n張儀死於魏。\n\n三年，\n與韓襄王會臨晉外。\n南公揭卒，\n㯉里疾相韓。\n武王謂甘茂曰：\n「寡人欲容車通三川，\n窺周室，\n死不恨矣。」\n\n其秋，\n使甘茂、庶長封伐宜陽。\n四年，\n拔宜陽，\n斬首六萬。\n涉河，\n城武遂。\n魏太子來朝。\n武王有力好戲，\n\n力士任鄙、\n烏獲、孟說皆至大官。\n王與孟說舉鼎，\n絕臏。\n八月，\n武王死。\n族孟說。\n武王取魏女為后，\n無子。\n立異母弟，\n\n是為昭襄王。\n昭襄母楚人，\n姓𦍋氏，\n號宣太后。\n武王死時，\n昭襄王為質於燕，\n燕人送歸，\n得立。\n\n昭襄王元年，\n嚴君疾為相。\n甘茂出之魏。\n二年，\n彗星見。\n庶長壯與大臣、\n諸侯、公子為逆，\n皆誅，\n及惠文后皆不得良死。\n悼武王后出歸魏。\n\n三年，\n王冠。\n與楚王會黃棘，\n與楚上庸。\n四年，\n取蒲阪。\n\n彗星見。\n五年，\n魏王來朝應亭，\n復與魏蒲阪。\n六年，\n蜀侯煇反，\n司馬錯定蜀。\n庶長奐伐楚，\n斬首二萬。\n涇陽君質於齊。\n日食，\n晝晦。\n\n七年，\n拔新城。\n㯉里子卒。\n八年，\n使將軍𦍋戎攻楚，\n取新市。\n齊使章子，\n魏使公孫喜，\n韓使暴鳶\n共攻楚方城，\n取唐眛。\n\n趙破中山，\n其君亡，\n竟死齊。\n魏公子勁、\n韓公子長為諸侯。\n九年，\n孟嘗君薛文來相秦。\n\n奐攻楚，\n取八城，\n殺其將景快。\n十年，\n楚懷王入朝秦，\n秦留之。\n薛文以金受免。\n樓緩為丞相。\n\n十一年，\n齊、韓、魏、趙、宋、\n中山五國共攻秦，\n至鹽氏而還。\n秦與韓、魏河北及封陵\n以和。\n\n彗星見。\n楚懷王走之趙，\n趙不受，\n還之秦，\n即死，\n歸葬。\n十二年，\n樓緩免，\n穰侯魏冉為相。\n予楚粟五萬石。\n\n十三年，\n向壽伐韓，\n取武始。\n左更白起攻新城。\n五大夫禮出亡奔魏。\n任鄙為漢中守。\n\n十四年，\n左更白起攻韓、魏於伊闕，\n斬首二十四萬，\n虜公孫喜，\n拔五城。\n\n十五年，\n大良造白起攻魏，\n取垣，\n復予之。\n攻楚，\n取宛。\n十六年，\n左更錯取軹及鄧。\n冉免。\n封公子巿宛，\n公子悝鄧，\n魏冉陶，\n為諸侯。\n\n十七年，\n城陽君入朝，\n及東周君來朝。\n秦以垣為蒲阪、皮氏。\n王之宜陽。\n十八年，\n錯攻垣、河雍，\n決橋取之。\n\n十九年，\n王為西帝，\n齊為東帝，\n皆復去之。\n呂禮來自歸。\n齊破宋，\n宋王在魏，\n死溫。\n任鄙卒。\n\n二十年，\n王之漢中，\n又之上郡、\n北河。\n二十一年，\n錯攻魏河內。魏獻安邑，\n秦出其人，\n募徙河東\n賜爵，\n赦罪人遷之。\n涇陽君封宛。\n二十二年，\n蒙武伐齊。\n河東為九縣。\n與楚王會宛。\n與趙王會中陽。\n\n二十三年，\n尉斯離與三晉、燕\n伐齊，\n破之濟西。\n王與魏王會宜陽，\n與韓王會新城。\n\n二十四年，\n與楚王會鄢，\n又會穰。\n秦取魏安城，\n至大梁，\n燕、趙救之，\n秦軍去。\n魏冉免相。\n二十五年，\n拔趙二城。\n\n與韓王會新城，\n與魏王會新明邑。\n二十六年，\n赦罪人遷之穰。\n侯冉復相。\n二十七年，\n錯攻楚。\n赦罪人遷之南陽。\n\n白起攻趙，\n取代光狼城。\n又使司馬錯發隴西，\n因蜀攻楚黔中，\n拔之。\n\n二十八年，\n大良造白起攻楚，\n取鄢、鄧，\n赦罪人遷之。\n二十九年，\n大良造白起攻楚，\n取郢為南郡，\n楚王走。\n周君來。\n\n王與楚王會襄陵。\n白起為武安君。\n三十年，\n蜀守若伐楚，\n取巫郡，\n及江南為黔中郡。\n\n三十一年，\n白起伐魏，\n取兩城。\n楚人反我江南。\n三十二年，\n相穰侯攻魏，\n至大梁，\n破暴鳶，\n斬首四萬，\n鳶走，\n魏入三縣請和。\n\n三十三年，\n客卿胡陽\n攻魏卷、蔡陽、長社，\n取之。\n擊芒卯華陽，\n破之，\n斬首十五萬。\n\n魏入南陽以和。\n三十四年，\n秦與魏、韓上庸地\n為一郡，\n南陽免臣\n遷居之。\n三十五年，\n佐韓、魏、楚伐燕。\n初置南陽郡。\n\n三十六年，\n客卿竈攻齊，\n取剛、壽，\n予穰侯。\n三十八年，\n中更胡陽\n攻趙閼與，\n不能取。\n\n四十年，\n悼太子死魏，\n歸葬芷陽。\n\n四十一年夏，\n攻魏，\n取邢丘、懷。\n四十二年，\n安國君為太子。\n十月，\n宣太后薨，\n葬芷陽酈山。\n九月，\n穰侯出之陶。\n四十三年，\n\n武安君白起攻韓，\n拔九城，\n斬首五萬。\n\n四十四年，\n攻韓南郡，\n陽取之。\n四十五年，\n五大夫賁攻韓，\n取十城。\n葉陽君悝出之國，\n未至而死。\n\n四十七年，\n秦攻韓上黨，\n上黨降趙，\n秦因攻趙，\n趙發兵擊秦，\n相距。\n\n秦使武安君白起擊，\n大破趙於長平，\n四十餘萬盡殺之。\n四十八年十月，\n韓獻垣雍。\n秦軍分為三軍。\n武安君歸。\n王齕將伐趙\n武安皮牢，\n拔之。\n\n司馬梗北定太原，\n盡有韓上黨。\n正月，\n兵罷，\n復守上黨。\n其十月，\n五大夫陵攻趙邯鄲。\n\n四十九年正月，\n益發卒佐陵。\n陵戰不善，\n免，\n王齕代將。\n其十月，\n將軍張唐攻魏，\n為蔡尉捐弗守，\n還斬之。\n\n五十年十月，\n武安君白起有罪，\n為士伍，\n遷陰密。\n張唐攻鄭，\n拔之。\n十二月，\n益發卒軍汾城旁。\n\n武安君白起有罪，\n死。\nO4齕攻邯\n鄲，\n不拔，\n去，\n還奔汾軍\n二月餘。攻晉軍，\n斬首六千，\n晉楚流死河二萬人。\n\n攻汾城，\n即從唐拔寧新中，\n寧新中更名安陽。\n初作河橋。\n\n五十一年，\n將軍摎攻韓，\n取陽城、負黍，\n斬首四萬。\n攻趙，\n取二十餘縣，\n首虜九萬。\n\n西周君背秦，\n與諸侯約從，\n將天下銳兵\n出伊闕攻秦，\n令秦毋得通陽城。\n\n於是秦使將軍摎攻西周。\n西周君走來自歸，\n頓首受罪，\n盡獻其邑三十六城，\n口三萬。\n秦王受獻，\n歸其君於周。\n\n五十二年，\n周民東亡，\n其器九鼎入秦。\n周初亡。\n\n五十三年，\n天下來賓。\n魏後，\n秦使摎伐魏，\n取吳城。\n韓王入朝，\n魏委國聽令。\n五十四年，\n王郊見上帝於雍。\n五十六年秋，\n昭襄王卒，\n子孝文王立。\n\n尊唐八子\n為唐太后，\n而合其葬於先王。\n韓王衰絰\n入弔祠，\n諸侯皆使其將相\n來弔祠，\n視喪事。\n\n孝文王元年，\n赦罪人，\n修先王功臣，\n襃厚親戚，\n弛苑囿。\n孝文王除喪，\n十月己亥即位，\n三日辛丑卒，\n子莊襄王立。\n\n莊襄王元年，\n大赦罪人，\n修先王功臣，\n施德厚骨肉\n而布惠於民。\n東周君與諸侯謀秦，\n秦使相國呂不韋誅之，\n盡入其國。\n秦不絕其祀，\n以陽人地賜周君，\n奉其祭祀。\n\n使蒙驁伐韓，\n韓獻成皋、鞏。\n秦界至大梁，\n初置三川郡。\n二年，\n使蒙驁攻趙，\n定太原。\n\n三年，\n蒙驁攻魏高都、汲，\n拔之。\n攻趙榆次、新城、狼孟，\n取三十七城。\n四月日食。\n四年\n王齕攻上黨。\n初置太原郡。\n\n魏將無忌率五國兵\n擊秦，\n秦卻於河外。\n蒙驁敗，\n解而去。\n五月丙午，\n莊襄王卒，\n子政立，\n是為秦始皇帝。\n\n秦王政立二十六年，\n初并天下為三十六郡，\n號為始皇帝。\n始皇帝五十一年而崩，\n子胡亥立，\n是為二世皇帝。\n\n三年，\n諸侯並起叛秦，\n趙高殺二世，\n立子嬰。\n子嬰立月餘，\n諸侯誅之，\n遂滅秦。\n其語在《始皇本紀》中。\n\n太史公曰：\n秦之先為嬴姓。\n其後分封，\n以國為姓，\n有徐氏、郯氏、莒氏、\n終黎氏、運奄氏、菟裘氏、\n將梁氏、黃氏、江氏、\n脩魚氏、白冥氏、\n蜚廉氏、秦氏。\n然秦以其先造父\n封趙城，\n為趙氏。\n\n1.6《秦始皇本紀》\n\n秦始皇帝者，\n秦莊襄王子也。\n莊襄王為秦質子於趙，\n見呂不韋姬，\n悅而取之，\n生始皇。\n以秦昭王四十八年\n正月生於邯鄲。\n\n及生，\n名為政，\n姓趙氏。\n年十三歲，\n莊襄王死，\n政代立為秦王。\n\n當是之時，\n秦地已并巴、蜀、漢中，\n越宛有郢，\n置南郡矣；\n北收上郡以東，\n有河東、\n太原、上黨郡；\n東至滎陽，\n滅二周，\n置三川郡。\n\n呂不韋為相，\n封十萬戶，\n號曰文信侯。\n\n招致賓客游士，\n欲以并天下。\n李斯為舍人。\n蒙驁、王齮、麃公等為將軍。\n王年少，\n初即位，\n委國事大臣。\n\n晉陽反，\n元年，\n將軍蒙驁擊定之。\n二年，\n麃公將卒攻卷，\n斬首三萬。\n三年，\n蒙驁攻韓，\n取十三城。\n王齮死。\n\n十月，\n將軍蒙驁攻魏氏畼、有詭。\n歲大饑。\n四年，\n拔畼、有詭。\n三月，\n軍罷。\n\n秦質子歸自趙，\n趙太子出歸國。\n十月庚寅，\n蝗蟲從東方來，\n蔽天。\n天下疫。\n百姓內粟千石，\n拜爵一級。\n\n五年，\n將軍驁攻魏，\n定酸棗、燕、虛、\n長平、雍丘、山陽城，\n皆拔之，取二十城。\n初置東郡。\n冬雷。\n\n六年，\n韓、魏、趙、衛、楚共擊秦，\n取壽陵。\n秦出兵，\n五國兵罷。\n拔衛，\n迫東郡，\n其君角率其支屬\n徙居野王，\n阻其山以保魏之河內。\n\n七年，\n彗星先出東方，\n見北方，\n五月見西方。\n將軍驁死。\n以攻龍、孤、慶都，\n還兵攻汲。\n彗星復見西方十六日。\n夏太后死。\n\n八年，\n王弟長安君成蟜將軍擊趙，\n反，\n死屯留，\n軍吏皆斬死，\n遷其民於臨洮。\n將軍壁死，\n卒屯留、蒲鸇反，\n戮其屍。\n\n河魚大上，\n輕車重馬東就食。\n\n嫪毐封為長信侯。\n予之山陽地，\n令毐居之。\n宮室車長衣服苑囿馳獵恣毐。\n事無小大皆決於毐。\n又以河西太原郡更為毐國。\n九年，\n彗星見，\n或竟天。\n攻魏垣、蒲陽。\n\n四月，\n上宿雍。\n己酉，\n王冠，\n帶劍。\n長信侯毐作亂而覺，\n\n矯王御璽及太后璽\n以發縣卒乃衛卒、官騎、戎翟君公、舍人，\n將欲攻蘄年宮為亂。\n王知之，\n令相國昌平君、昌文君發卒攻毐。\n\n戰咸陽，\n斬首數百，\n皆拜爵，\n及宦者皆在戰中，\n亦拜爵一級。\n\n毐等敗走。\n即令國中：\n有生得毐，賜錢百萬；\n殺之，五十萬。\n盡得毐等。\n衛尉竭、內史肆、佐弋竭、中大夫令齊等二十人皆梟首。\n\n車裂以徇，\n滅其宗。\n及其舍人，\n輕者為鬼薪。\n及奪爵遷蜀四千餘家，\n家房陵。\n四是月寒凍，\n有死者。\n楊端和攻衍氏。\n\n彗星見西方，\n又見北方，\n從斗以南八十日。\n十年，\n相國呂不韋坐嫪毐\n免。\n桓齮為將軍。\n齊、趙來置酒。\n齊人茅焦說秦王曰：\n\n「秦方以天下為事，\n而大王有遷母太后之名，\n恐諸侯聞之，\n由此倍秦也。」\n秦王乃迎太后於雍\n而入咸陽，\n復居甘泉宮。\n\n大索，\n逐客。\n李斯上書說，\n乃止逐客令。\n李斯因說秦王，\n請先取韓以恐他國，\n於是使斯下韓。\n韓王患之，\n與韓非謀弱秦。\n\n大梁人尉繚來，\n說秦王曰：\n「以秦之彊，\n諸侯譬如郡縣之君，\n臣但恐諸侯合從，\n翕而出不意，\n此乃智伯、夫差、湣王之所以亡也。\n願大王毋愛財物，\n賂其豪臣，\n以亂其謀，\n不過亡三十萬金，\n則諸侯可盡。」\n\n秦王從其計，\n見尉繚亢禮，\n衣服食飲與繚同。\n繚曰：\n\n「秦王為人，\n蜂準，\n長目，\n摯鳥膺，\n豺聲，\n少恩而虎狼心，\n居約易出人下，\n得志亦輕食人。\n我布衣，\n然見我常身自下我。\n誠使秦王得志於天下，\n天下皆為虜矣。\n不可與久游。」\n\n乃亡去。\n秦王覺，\n固止，\n以為秦國尉，\n卒用其計策。\n而李斯用事。\n\n十一年，\n王翦、桓齮、楊端和攻鄴，\n取九城。\n王翦攻閼與、橑楊，\n皆并為一軍。\n翦將十八日，\n軍歸\n斗食以下，什推二人\n從軍。取鄴安陽，\n桓齮將。\n\n十二年，\n文信侯不韋死，\n竊葬。\n其舍人臨者，\n晉人也逐出之；\n秦人六百石以上奪爵，\n遷；\n\n五百石以下不臨，\n遷，\n勿奪爵。\n自今以來，\n操國事不道如嫪毐、不韋者\n籍其門，\n視此。\n\n秋，\n復嫪毐舍人遷蜀者。\n當是之時，\n天下大旱，\n六月至八月乃雨。\n\n十三年，\n桓齮攻趙平陽，\n殺趙將扈輒，\n斬首十萬。\n王之河南。\n正月，\n彗星見東方。\n十月，\n桓齮攻趙。\n\n十四年，\n攻趙軍於平陽，\n取宜安，\n破之，\n殺其將軍。\n桓齮定平陽、武城。\n韓非使秦，\n秦用李斯謀，\n留非，\n非死雲陽。\n韓王請為臣。\n\n十五年，\n大興兵，\n一軍至鄴，\n一軍至太原，\n取狼孟。\n地動。\n\n十六年九月，\n發卒受地韓南陽\n假守騰。\n初令男子書年。\n魏獻地於秦。\n秦置麗邑。\n\n十七年，\n內史騰攻韓，\n得韓王安，\n盡納其地，\n以其地為郡，\n命曰潁川。\n地動。\n華陽太后卒。\n民大饑。\n\n十八年，\n大興兵攻趙，\n王翦將上地，\n下井陘，\n端和將河內，\n羌瘣伐趙，\n端和圍邯鄲城。\n十九年，\n王翦、羌瘣盡定取趙地東陽，得趙王。\n引兵欲攻燕，\n屯中山。\n\n秦王之邯鄲，\n諸嘗與王生趙時母家有仇怨，皆阬之。\n秦王還，\n從太原、上郡歸。\n始皇帝母太后崩。\n趙公子嘉\n率其宗數百人之代，\n自立為代王，\n東與燕合兵，\n軍上谷。\n大饑。\n\n二十年，\n燕太子丹患秦兵至國，\n恐，\n使荊軻刺秦王。\n秦王覺之，\n體解軻以徇，\n而使王翦、辛勝攻燕。\n燕、代發兵擊秦軍，\n秦軍破燕易水之西。\n\n二十一年，\n王賁攻荊。\n乃益發卒詣王翦軍，\n遂破燕太子軍，\n取燕薊城，\n得太子丹之首。\n燕王東收遼東\n而王之。\n王翦謝病老歸。\n\n新鄭反。\n昌平君徙於郢。\n大雨雪，\n深二尺五寸。\n\n二十二年，\n王賁攻魏，\n引河溝灌大梁，\n大梁城壞，\n其王請降，\n盡取其地。\n\n二十三年，\n秦王復召王翦，\n彊起之，\n使將擊荊。\n取陳以南至平輿，\n虜荊王。\n秦王游至郢陳。\n荊將項燕立昌平君為荊王，\n反秦於淮南。\n\n二十四年，\n王翦、蒙武攻荊，\n破荊軍，\n昌平君死，\n項燕遂自殺。\n二十五年，\n大興兵，\n使王賁將，\n攻燕遼東，\n\n得燕王喜。\n還攻代，\n虜代王嘉。\n王翦遂定荊\n江南地；\n降越君，\n置會稽郡。\n五月，\n天下大酺。\n\n二十六年，\n齊王建與其相后勝發兵守其西界，\n不通秦。\n秦使將軍王賁從燕南攻齊，\n得齊王建。\n\n秦初并天下，令丞相、御史曰：\n「異日韓王納地效璽，\n請為藩臣，\n已而倍約，\n與趙、魏合從畔秦，\n故興兵誅之，\n虜其王。\n\n寡人以為善，\n庶幾息兵革。\n趙王使其相李牧來約盟，\n故歸其質子。\n已而倍盟，\n反我太原，\n故興兵誅之，\n得其王。\n\n趙公子嘉乃自立為代王，\n故舉兵擊滅之。\n魏王始約服入秦，\n已而與韓、趙謀襲秦，\n秦兵吏誅，\n遂破之。\n荊王獻青陽以西，\n已而畔約，\n擊我南郡，\n\n故發兵誅，\n得其王，\n遂定其荊地。\n燕王昏亂，\n其太子丹乃陰令荊軻為賊，\n兵吏誅，滅其國。\n\n齊王用后勝計，\n絕秦使，\n欲為亂，\n兵吏誅，\n虜其王，\n平齊地。\n寡人以眇眇之身，\n興兵誅暴亂，\n\n賴宗廟之靈，\n六王咸伏其辜，\n天下大定。\n今名號不更，\n無以稱成功，\n傳後世。\n其議帝號。」\n\n丞相綰、御史大夫劫、\n廷尉斯等皆曰：\n「昔者五帝地方千里，\n其外侯服夷服\n諸侯或朝或否，\n天子不能制。\n今陛下興義兵，\n誅殘賊，\n\n平定天下，\n海內為郡縣，\n法令由一統，\n自上古以來未嘗有，\n五帝所不及。\n臣等謹與博士議曰：\n『古有天皇，\n有地皇，\n有泰皇，\n泰皇最貴。』\n\n臣等昧死上尊號，\n王為『秦皇』。\n命為『制』，\n令為『詔』，\n天子自稱曰『朕』。」\n\n王曰：\n「去『泰』，\n著\n『皇』，\n采上古\n『帝』位號，\n號曰『皇帝』。\n他如議。」\n制曰：「可。」\n追尊莊襄王\n為太上皇。\n\n制曰：\n「朕聞太古有號\n毋謚，\n中古有號，\n死而以行為謚。\n如此，\n則子議父，\n臣議君也，\n甚無謂，\n朕弗取焉。\n\n自今已來，\n除謚法。\n朕為始皇帝。\n後世以計數，\n二世三世至于萬世，\n傳之無窮。」\n始皇推終始五德之傳，\n以為周得火德，\n秦代周德，\n從所不勝。\n方今水德之始，\n改年始，\n朝賀皆自十月朔。\n衣服旄旌節旗皆上黑。\n\n數以六為紀，\n符、法冠皆六寸，\n而輿六尺，\n六尺為步，\n乘六馬。\n更名河曰德水，\n以為水德之始。\n\n剛毅戾深，\n事皆決於法，\n刻削毋仁恩和義，\n然後合五德之數。\n於是急法，\n久者不赦。\n\n丞相綰等言：\n「諸侯初破，\n燕、齊、荊地遠，\n不為置王，\n毋以填之。\n請立諸子，\n唯上幸許。」\n始皇下其議於群臣，\n\n群臣皆以為便。\n廷尉李斯議曰：\n「周文武所封子弟同姓甚眾，\n然後屬疏遠，\n相攻擊如仇讎，\n諸侯更相誅伐，\n周天子弗能禁止。\n\n今海內賴陛下神靈一統，\n皆為郡縣，\n諸子功臣以公賦稅重賞賜之，\n甚足易制。\n天下無異意，\n則安寧之術也。\n置諸侯不便。」\n\n始皇曰：\n「天下共苦戰鬭不休，\n以有侯王。\n賴宗廟，\n天下初定，\n又復立國，\n是樹兵也，\n而求其寧息，\n豈不難哉！\n廷尉議是。」\n分天下以為三十六郡，\n郡置守、尉、監。\n更名民曰「黔首」。\n大酺。\n收天下兵，\n聚之咸陽，\n銷以為鍾鐻，\n金人十二，\n重各千石，\n置廷宮中。\n\n一法度衡石丈尺。\n車同軌。\n書同文字。\n地東至海暨朝鮮，\n西至臨洮、羌中，\n南至北嚮戶，\n\n北據河為塞，\n並陰山至遼東。\n徙天下豪富於咸陽十二萬戶。\n諸廟及章臺、上林皆在渭南。\n\n秦每破諸侯，\n寫放其宮室，\n作之咸陽北阪上，\n南臨渭，\n自雍門以東至涇、渭，\n殿屋複道周閣相屬。\n所得諸侯美人鍾鼓，\n以充入之。\n\n二十七年，\n始皇巡隴西、北地，\n出雞頭山，\n過回中。焉\n作信宮渭南，\n已更命信宮為極廟，\n象天極。\n\n自極廟道通酈山，\n作甘泉前殿。\n築甬道，\n自咸陽屬之。\n是歲，\n賜爵一級。\n治馳道。\n\n二十八年，\n始皇東行郡縣，\n上鄒嶧山。\n立石，\n與魯諸儒生議，\n刻石頌秦德，\n議封禪望祭山川之事。\n\n乃遂上泰山，\n立石，\n封，祠祀。\n下，\n風雨暴至，\n休於樹下，\n因封其樹為五大夫。\n禪梁父。\n刻所立石，\n其辭曰：\n皇帝臨位，\n作制明法，\n臣下脩飭。\n二十有六年，\n初并天下，\n罔不賓服。\n親巡遠方黎民，\n登茲泰山，\n周覽東極。\n\n從臣思迹，\n本原事業，\n祗誦功德。\n治道運行，\n諸產得宜，\n皆有法式。\n大義休明，\n垂于後世，\n順承勿革。\n\n皇帝躬聖，\n既平天下，\n不懈於治。\n夙興夜寐，\n建設長利，\n專隆教誨。\n訓經宣達，\n遠近畢理，\n咸承聖志。\n\n貴賤分明，\n男女禮順，\n慎遵職事。\n昭隔內外，\n靡不清淨，\n施于後嗣。\n化及無窮，\n尊奉遺詔，\n永承重戒。\n\n於是乃並勃海以東，\n過黃、腄，\n窮成山，\n登之罘，\n立石頌秦德焉而去。\n\n南登琅邪，\n大樂之，\n留三月。\n乃徙黔首三萬戶琅邪臺下，\n復十二歲。\n作琅邪臺，\n立石刻，\n頌秦德，\n明得意。\n曰：\n維二十八年，\n皇帝作始。\n端平法度，\n萬物之紀。\n以明人事，\n合同父子。\n聖智仁義，\n顯白道理。\n\n東撫東土，\n以省卒士。\n事已大畢，\n乃臨于海。\n皇帝之功，\n勤勞本事。\n上農除末，\n黔首是富。\n\n普天之下，\n搏心揖志。\n器械一量，\n同書文字。\n日月所照，\n舟輿所載。\n皆終其命，\n莫不得意。\n\n應時動事，\n是維皇帝。\n匡飭異俗，\n陵水經地。\n憂恤黔首，\n朝夕不懈。\n除疑定法，\n咸知所辟。\n方伯分職，\n諸治經易。\n\n舉錯必當，\n莫不如畫。\n皇帝之明，\n臨察四方。\n尊卑貴賤，\n不踰次行。\n姦邪不容，\n皆務貞良。\n細大盡力，\n莫敢怠荒。\n\n遠邇辟隱，\n專務肅莊。\n端直敦忠，\n事業有常。\n皇帝之德，\n存定四極。\n誅亂除害，\n興利致福。\n\n節事以時，\n諸產繁殖。\n黔首安寧，\n不用兵革。\n六親相保，\n終無寇賊。\n驩欣奉教，\n盡知法式。\n\n六合之內，\n皇帝之土。\n西涉流沙，\n南盡北戶。\n東有東海，\n北過大夏。\n人迹所至，\n無不臣者。\n功蓋五帝，\n澤及牛馬。\n莫不受德，\n各安其宇。\n\n維秦王兼有天下，\n立名為皇帝，\n乃撫東土，\n至于琅邪。\n列侯武城侯王離、\n列侯通武王賁、\n倫侯建成侯趙亥、\n倫侯昌武侯成、\n倫侯武信侯馮毋擇、\n丞相隗林、丞相王綰、\n卿李斯、卿王戊、\n五大夫趙嬰、五大夫楊樛從，\n與議於海上。\n曰：\n\n「古之帝者，\n地不過千里，\n諸侯各守其封域，\n或朝或否，\n相侵暴亂，\n殘伐不止，\n猶刻金石，\n以自為紀。\n\n古之五帝三王，\n知教不同，\n法度不明，\n假威鬼神，\n以欺遠方，\n實不稱名，\n故不久長。\n\n其身未歿，\n諸侯倍叛，\n法令不行。\n今皇帝并一海內，\n以為郡縣，\n天下和平。\n\n昭明宗廟，\n體道行德，\n尊號大成。\n群臣相與\n誦皇帝功德，\n刻于金石，\n以為表經。」\n既已，\n齊人徐巿等上書，\n言海中有三神山，\n名曰蓬萊、\n方丈、瀛洲，\n僊人居之。\n請得齊戒，\n與童男女求之。\n於是遣徐巿\n發童男女數千人，\n入海求僊人。\n\n始皇還，\n過彭城，\n齋戒禱祠，\n欲出周鼎泗水。\n使千人沒水求之，\n弗得。\n乃西南渡淮水，\n之衡山、南郡。\n浮江，\n至湘山祠。\n\n逢大風，\n幾不得渡。\n上問博士曰：\n「湘君何神？」\n博士對曰：\n「聞之，\n堯女，\n舜之妻，\n而葬此。」\n\n於是始皇大怒，\n使刑徒三千人皆伐湘山樹，\n赭其山。\n上自南郡由武關歸。\n\n二十九年，\n始皇東游。\n至陽武博狼沙中，\n為盜所驚。\n求弗得，\n乃令天下大索十日。\n\n登之罘，\n刻石。\n其辭曰：\n維二十九年，\n時在中春，\n陽和方起。\n皇帝東游，\n巡登之罘，\n臨照于海。\n從臣嘉觀，\n原念休烈，\n追誦本始。\n\n大聖作治，\n建定法度，\n顯箸綱紀。\n外教諸侯，\n光施文惠，\n明以義理。\n六國回辟，\n貪戾無厭，\n虐殺不已。\n\n皇帝哀眾，\n遂發討師，\n奮揚武德。\n義誅信行，\n威燀旁達，\n莫不賓服。\n\n烹滅彊暴，\n振救黔首，\n周定四極。\n普施明法，\n經緯天下，\n永為儀則。\n大矣哉！\n宇縣之中，\n承順聖意。\n群臣誦功，\n請刻于石，\n表垂于常式。\n\n其東觀曰：維二十九年，\n皇帝春游，\n覽省遠方。\n逮于海隅，\n遂登之罘，\n昭臨朝陽。\n觀望廣麗，\n從臣咸念，\n原道至明。\n\n聖法初興，\n清理疆內，\n外誅暴彊。\n武威旁暢，\n振動四極，\n禽滅六王。\n闡并天下，\n甾害絕息，\n永偃戎兵。\n\n皇帝明德，\n經理宇內，\n視聽不怠。\n作立大義，\n昭設備器，\n咸有章旗。\n職臣遵分，\n各知所行，\n事無嫌疑。\n\n黔首改化，\n遠邇同度，\n臨古絕尤。\n常職既定，\n後嗣循業，\n長承聖治。\n群臣嘉德，\n祗誦聖烈，\n請刻之罘。\n\n旋，\n遂之琅邪，\n道上黨入。\n\n三十年，\n無事。\n\n三十一年十二月，\n更名臘曰「嘉平」。\n賜黔首里六石米，\n二羊。\n始皇為微行咸陽，\n與武士四人俱，\n夜出逢盜蘭池，\n見窘，\n武士擊殺盜，\n關中大索二十日。\n米石千六百。\n\n三十二年，\n始皇之碣石，\n使燕人盧生\n求羡門、高誓。\n刻碣石門。\n壞城郭，\n決通隄防。\n其辭曰：\n遂興師旅，\n誅戮無道，\n為逆滅息。\n武殄暴逆，\n文復無罪，\n庶心咸服。\n惠論功勞，\n賞及牛馬，\n恩肥土域。\n\n皇帝奮威，\n德并諸侯，\n初一泰平。\n墮壞城郭，\n決通川防，\n夷去險阻。\n地勢既定，\n黎庶無繇，\n天下咸撫。\n\n男樂其疇，\n女修其業，\n事各有序。\n惠被諸產，\n久並來田，\n莫不安所。\n群臣誦烈，\n請刻此石，\n垂著儀矩。\n\n因使韓終、侯公、\n石生求仙人不死之藥。\n始皇巡北邊，\n從上郡入。\n燕人盧生使入海還，\n以鬼神事，\n因奏錄圖書，\n曰「亡秦者胡也」。\n\n始皇乃使將軍蒙恬發\n兵三十萬人北擊胡，\n略取河南地。\n\n三十三年，\n發諸嘗逋亡人、\n贅壻、賈人略\n取陸梁地，\n為桂林、象郡、南海，\n以適遣戍。\n\n西北斥逐匈奴。\n自榆中並河以東，\n屬之陰山，\n以為四十四縣，\n城河上為塞。\n又使蒙恬渡河取高闕、\n陶陽山、北假中，\n\n築亭障以逐戎人。\n徙謫，\n實之初縣。\n禁不得祠。\n明星出西方。\n三十四年，\n適治獄吏不直者，\n築長城\n及南越地。\n\n始皇置酒咸陽宮，\n博士七十人前為壽。\n僕射周青臣進\n頌曰：\n「他時秦地不過千里，\n賴陛下神靈明聖，\n平定海內，\n放逐蠻夷，\n日月所照，\n莫不賓服。\n以諸侯為郡縣，\n\n人人自安樂，\n無戰爭之患，\n傳之萬世。\n自上古不及\n陛下威德。」\n始皇悅。\n博士齊人淳于越\n進曰：\n\n「臣聞殷周之王\n千餘歲，\n封子弟功臣，\n自為枝輔。\n今陛下有海內，\n而子弟為匹夫，\n\n卒有田常、六卿之臣，\n無輔拂，\n何以相救哉？\n事不師古\n而能長久者，非所聞也。\n今青臣又面諛\n以重陛下之過，\n非忠臣。」\n始皇下其議。\n\n丞相李斯曰：\n「五帝不相復，\n三代不相襲，\n各以治，\n非其相反，\n時變異也。\n今陛下創大業，\n建萬世之功，\n\n固非愚儒所知。\n且越言乃三代之事，\n何足法也？\n異時諸侯並爭，\n厚招游學。\n今天下已定，\n法令出一，\n\n百姓當家則力農工，\n士則學習法令\n辟禁。\n今諸生不師今而學古，\n以非當世，\n惑亂黔首。\n\n丞相臣斯昧死言：\n古者天下散亂，\n莫之能一，\n是以諸侯並作，\n語皆道古以害今，\n飾虛言以亂實，\n\n人善其所私學，\n以非上之所建立。\n今皇帝并有天下，\n別黑白而定一尊。\n私學\n而相與非法教，\n人聞令下，\n則各以其學議之，\n入則心非，\n出則巷議，\n\n夸主以為名，\n異取以為高，\n率群下以造謗。\n如此弗禁，\n則主勢降乎上，\n黨與成乎下。\n禁之便。\n\n臣請史官\n非秦記皆燒之。\n非博士官所職，\n天下敢有藏《詩》、\n《書》、百家語者，\n悉詣守、尉雜\n燒之。\n\n有敢偶語《詩書》者\n棄市。\n以古非今者\n族。\n吏見知不舉者與\n同罪。\n\n令下三十日不燒，\n黥為城旦。\n所不去者，\n醫藥卜筮種樹之書。\n若欲有學法令，\n以吏為師。」\n制曰：「可。」\n三十五年，\n除道，\n道九原抵雲陽，\n塹山堙谷，\n直通之。\n於是始皇以為咸陽人多，\n先王之宮廷小，\n吾聞周文王\n都豐，\n武王都鎬，\n\n豐鎬之閒，\n帝王之都也。\n乃營作朝宮\n渭南上林苑中。\n先作前殿阿房，\n東西五百步，\n南北五十丈，\n上可以坐萬人，\n下可以建五丈旗。\n周馳為閣道，\n自殿下直抵南山。\n\n表南山之顛\n以為闕。\n為復道，\n自阿房渡渭，\n屬之咸陽，\n以象\n天極閣道絕漢抵營室也。\n\n阿房宮未成；\n成，\n欲更擇令名名之。\n作宮阿房，\n故天下謂之阿房宮。\n\n隱宮徒刑者七十餘萬人，\n乃分作阿房宮，\n或作麗山。\n發北山石椁，\n乃寫蜀、荊地材\n皆至。\n關中計宮三百，\n關外四百餘。\n於是立石東海上朐界中，\n以為秦東門。\n\n因徙三萬家麗邑，\n五萬家雲陽，\n皆復不事十歲。\n\n盧生說始皇曰：\n「臣等求芝奇藥仙者\n常弗遇，\n類物有害之者。\n方中，\n人主時為微行\n以辟惡鬼，\n惡鬼辟，\n真人至。\n人主所居而人臣知之，\n則害於神。\n\n真人者，\n入水不濡，\n入火不爇，\n陵雲氣，\n與天地久長。\n今上治天下，\n未能恬倓。\n願上所居宮毋令人知，\n然后不死之藥殆\n可得也。」\n\n於是始皇曰：\n「吾慕真人，\n自謂『真人』，\n不稱『朕』。」\n乃令咸陽之旁二百里內宮觀二百七十復道甬道相連，\n帷帳鍾鼓\n美人充之，\n各案署不移徙。\n行所幸，有言其處者，\n罪死。\n\n始皇帝幸梁山宮，\n從山上\n見丞相車騎眾，\n弗善也。\n中人或告丞相，\n丞相後損車騎。\n始皇怒曰：\n「此中人泄吾語。」\n\n案問莫服。\n當是時，\n詔捕諸時在旁者，\n皆殺之。\n自是後莫知\n行之所在。\n聽事，\n群臣受決事，\n悉於咸陽宮。\n\n侯生、盧生相與謀曰：\n「始皇為人，\n天性剛戾自用，\n起諸侯，\n并天下，\n意得欲從，\n以為自古莫及己。\n專任獄吏，\n獄吏得親幸。\n\n博士雖七十人，\n特備員弗用。\n丞相諸大臣\n皆受成事，\n倚辨於上。\n上樂以刑殺為威，\n天下畏罪\n持祿，\n莫敢盡忠。\n\n上不聞過\n而日驕，\n下懾伏謾欺\n以取容。\n秦法，\n不得兼方\n不驗，\n輒死。\n然候星氣者至三百人，\n皆良士，\n畏忌諱諛，\n不敢端言其過。\n天下之事無小大\n皆決於上，\n上至以衡石量書，\n日夜有呈，\n不中呈不得休息。\n貪於權勢至如此，\n未可為求仙藥。」\n\n於是乃亡去。\n始皇聞亡，\n乃大怒曰：\n「吾前收天下書\n不中用者盡去之。\n悉召文學方術士甚眾，\n欲以興太平，\n方士欲練以求奇藥。\n\n今聞韓眾去不報，\n徐巿等費以巨萬計，\n終不得藥，\n徒姦利相告日聞。\n盧生等吾尊賜之甚厚，\n今乃誹謗我，\n以重吾不德也。\n諸生在咸陽者，\n吾使人廉問，\n或為訞言\n以亂黔首。」\n\n於是使御史\n悉案問諸生，\n諸生傳相告引，\n乃自除犯禁者四百六十餘人，\n皆阬之咸陽，\n使天下知之，\n以懲後。\n\n益發謫徙邊。\n始皇長子扶蘇諫曰：\n「天下初定，\n遠方黔首未集，\n諸生皆誦法孔子，\n\n今上皆重法繩之，\n臣恐天下不安。\n唯上察之。」\n始皇怒，\n使扶蘇北監蒙恬\n於上郡。\n\n三十六年，\n熒惑守心。\n有墜星下東郡，\n至地為石，\n黔首或刻其石曰\n「始皇帝死而地分」。\n始皇聞之，\n遣御史逐問，\n莫服，\n\n盡取石旁居人\n誅之，\n因燔銷其石。\n始皇不樂，\n使博士為《仙真人詩》，\n乃行所游天下，\n傳令樂人歌弦之。\n\n秋，使者從關東夜過華陰平舒道，\n有人持璧遮使者曰：\n「為吾遺滈池君。」\n因言曰：\n「今年祖龍死。」\n使者問其故，\n因忽不見，\n置其璧去。\n使者奉璧具以聞。\n始皇默然良久，\n曰：\n\n「山鬼固不過\n知一歲事也。」\n退言曰：\n「祖龍者，\n人之先也。」\n使御府視璧，\n乃二十八年\n行渡江所沈璧也。\n\n於是始皇卜之，\n卦得游徙吉。\n遷北河榆中三萬家。\n拜爵一級。\n\n三十七年十月癸丑，\n始皇出游。\n左丞相斯從，\n右丞相去疾守。\n少子胡亥愛慕\n請從，\n上許之。\n\n十一月，\n行至雲夢，\n望祀虞舜於九疑山。\n浮江下，\n觀籍柯，\n渡海渚。\n\n過丹陽，\n至錢唐。\n臨浙江，\n水波惡，\n乃西百二十里從狹中渡。\n上會稽，\n祭大禹，\n望于南海，\n而立石刻頌秦德。\n其文曰：\n皇帝休烈，\n平一宇內，\n德惠脩長。\n三十有七年，\n親巡天下，\n周覽遠方。\n遂登會稽，\n宣省習俗，\n黔首齋莊。\n\n群臣誦功，\n本原事迹，\n追首高明。\n秦聖臨國，\n始定刑名，\n顯陳舊章。\n初平法式，\n審別職任，\n以立恆常。\n六王專倍，\n貪戾慠猛，\n率眾自彊。\n\n暴虐恣行，\n負力而驕，\n數動甲兵。\n陰通閒使，\n以事合從，\n行為辟方。\n內飾詐謀，\n外來侵邊，\n遂起禍殃。\n義威誅之，\n殄熄暴悖，\n亂賊滅亡。\n\n聖德廣密，\n六合之中，\n被澤無疆。\n皇帝并宇，\n兼聽萬事，\n遠近畢清。\n運理群物，\n考驗事實，\n各載其名。\n\n貴賤並通，\n善否陳前，\n靡有隱情。\n飾省宣義，\n有子而嫁，\n倍死不貞。\n防隔內外，\n禁止淫泆，\n男女絜誠。\n\n夫為寄豭，\n殺之無罪，\n男秉義程。\n妻為逃嫁，\n子不得母，\n咸化廉清。\n大治濯俗，\n天下承風，\n蒙被休經。\n\n皆遵度軌，\n和安敦勉，\n莫不順令。\n黔首脩絜，\n人樂同則，\n嘉保太平。\n後敬奉法，\n常治無極，\n輿舟不傾。\n從臣誦烈，\n請刻此石，\n光垂休銘。\n\n還過吳，\n從江乘渡。\n並海上，北至琅邪。\n方士徐巿等入海\n求神藥，\n數歲不得，\n費多，\n\n恐譴，\n乃詐曰：\n「蓬萊藥可得，\n然常為大鮫魚所苦，\n故不得至，\n願請善射與俱，\n見則以連弩射之。」\n始皇夢與海神戰，\n如人狀。\n問占夢，博士曰：\n\n「水神不可見，\n以大魚蛟龍為候。\n今上禱祠備謹，\n而有此惡神，\n當除去，\n而善神可致。」\n乃令入海者\n齎捕巨魚具，\n而自以連弩\n候大魚出射之。\n\n自琅邪北至榮成山，\n弗見。\n至之罘，\n見巨魚，\n射殺一魚。\n遂並海西。\n\n至平原津而病。\n始皇惡言死，\n群臣莫敢言死事。\n上病益甚，\n乃為璽書\n賜公子扶蘇曰：\n「與喪會咸陽\n而葬。」\n\n書已封，\n在中車府令趙高\n行符璽事所，\n未授使者。\n七月丙寅，\n始皇崩於沙兵平臺。\n丞相斯為上崩在外，\n恐諸公子及天下有變，\n乃祕之，\n不發喪。\n\n棺載轀涼車中，\n故幸宦者參乘，\n所至上食。\n百官奏事如故，\n宦者輒從轀涼車中可其奏事。\n\n獨子胡亥、趙高\n及所幸宦者五六人知上死。\n趙高故嘗教胡亥書\n及獄律令法事，\n胡亥私幸之。\n高乃與公子胡亥、\n丞相斯陰謀\n破去始皇所封書賜公子扶蘇者，\n\n而更詐為丞相斯受\n始皇遺詔沙丘，\n立子胡亥為太子。\n更為書賜公子扶蘇、蒙恬，\n數以罪，\n其賜死。\n語具在《李斯傳》中。\n\n行，遂從井陘抵九原。\n會暑，\n上轀車臭，\n乃詔從官令\n車載一石鮑魚，\n以亂其臭。\n\n行從直道至咸陽，\n發喪。\n太子胡亥襲位，\n為二世皇帝。\n九月，\n葬始皇酈山。\n始皇初即位，\n穿治酈山，\n及并天下，\n天下徒送詣七十餘萬人，\n\n穿三泉，\n下銅而致椁，\n宮觀百官\n奇器珍怪\n徙臧滿之。\n令匠作機弩矢，\n有所穿近者輒射之。\n\n以水銀為百川\n江河大海，\n機相灌輸，\n上具天文，\n下具地理。\n以人魚膏為燭，\n度不滅者久之。\n\n二世曰：\n「先帝後宮非有子者，\n出焉不宜。」\n皆令從死，\n死者甚眾。\n葬既已下，\n或言工匠為機，\n臧皆知之，\n臧重即泄。\n大事畢，\n\n已臧，\n閉中羨，\n下外羨門，\n盡閉工匠臧者，\n無復出者。\n樹草木以象山。\n\n二世皇帝元年，\n年二十一。\n趙高為郎中令，\n任用事。\n二世下詔，\n增始皇寢廟犧牲\n及山川百祀之禮。\n\n令群臣議\n尊始皇廟。\n群臣皆頓首言曰：\n「古者天子七廟，\n諸侯五，\n大夫三，\n雖萬世世不軼毀。\n令始皇為極廟，\n四海之內皆獻貢職，\n增犧牲，\n禮咸備，\n毋以加。\n\n先王廟\n或在西雍，\n或在咸陽。\n天子儀當獨奉酌祠始皇廟。\n自襄公已下軼毀。\n所置凡七廟。\n\n群臣以禮進祠，\n以尊始皇廟為帝者\n祖廟。\n皇帝復\n自稱『朕』。」\n二世與趙高謀曰：\n「朕年少，\n初即位，\n黔首未集附。\n先帝巡行郡縣，\n以示彊，\n威服海內。\n今晏然不巡行，\n即見弱，\n毋以臣畜天下。」\n\n春，\n二世東行郡縣，\n李斯從。\n到碣石，\n並海，南至會稽，\n而盡刻始皇所立刻石，\n石旁著\n大臣從者名，\n以章先帝成功盛德焉：皇\n\n帝曰：\n「金石刻盡始皇帝所為也。\n今襲號而金石刻辭不稱始皇帝，\n其於久遠也如後嗣為之者，\n不稱成功盛德。」\n丞相臣斯、臣去疾、\n御史大夫臣德昧死言：\n「臣請具刻詔書刻石，\n因明白矣。\n臣昧死請。」\n制曰：「可。」遂至遼東而還。\n\n於是二世乃遵用趙高，\n申法令。\n乃陰與趙高謀曰：\n「大臣不服，\n官吏尚彊，\n及諸公子必與我爭，\n為之柰何？」\n\n高曰：\n「臣固願言而未敢也。\n先帝之大臣，\n皆天下累世名貴人也，\n積功勞\n世以相傳久矣。\n今高素小賤，\n陛下幸稱舉，\n令在上位，\n管中事。\n\n大臣鞅鞅，\n特以貌從臣，\n其心實不服。\n今上出，\n不因此時案\n郡縣守尉\n有罪者誅之，\n上以振威天下，\n下以除去上生平所不可者。\n\n今時不師文\n而決於武力，\n願陛下遂從時毋疑，\n即群臣不及謀。\n明主收舉餘民，\n賤者貴之，\n貧者富之，\n遠者近之，\n則上下集而國安矣。」\n\n二世曰：「善。」\n乃行誅大臣\n及諸公子，\n以罪過連逮少近官三郎，\n無得立者，\n而六公子戮死於杜。\n\n公子將閭昆弟三人\n囚於內宮，\n議其罪獨後。\n二世使使令將閭曰：\n「公子不臣，\n罪當死，\n吏致法焉。」\n\n將閭曰：\n「闕廷之禮，\n吾未嘗敢不從賓贊也；\n廊廟之位，\n吾未嘗敢失節也；\n受命應對，\n吾未嘗敢失辭也。\n何謂不臣？\n願聞罪而死。」\n使者曰：\n「臣不得與謀，\n奉書從事。」\n\n將閭乃仰天大呼天者三，\n曰：\n「天乎！\n吾無罪！」\n昆弟三人皆流涕\n拔劍自殺。\n宗室振恐。\n群臣諫者以為誹謗，\n大吏持祿取容，\n黔首振恐。\n\n四月，\n二世還至咸陽，\n曰：\n「先帝為咸陽朝廷小，\n\n故營阿房宮。為室堂\n未就，\n會上崩，\n罷其作者，\n復土酈山。\n酈山事大畢，\n今釋阿房宮弗就，\n則是章先帝舉事過也。」\n\n復作阿房宮。\n外撫四夷，\n如始皇計。\n盡徵其材士五萬人\n為屯衛咸陽，\n令教射\n狗馬禽獸。\n當食者多，\n度不足，\n下調郡縣\n轉輸菽粟芻藁，\n\n皆令自齎糧食，\n咸陽三百里內\n不得食其穀。\n用法益刻深。\n\n七月，\n戍卒陳勝等\n反故荊地，\n為\n「張楚」。\n勝自立為楚王，\n居陳，\n遣諸將徇地。\n\n山東郡縣少年\n苦秦吏，\n皆殺其守尉\n令丞反，\n以應陳涉，\n相立為侯王，\n合從西鄉，\n名為伐秦，\n不可勝數也。\n謁者使東方來，\n以反者聞二世。\n\n二世怒，\n下吏。\n後使者至，\n上問，\n對曰：\n「群盜，\n郡守尉方逐捕，\n今盡得，\n不足憂。」\n\n上悅。\n武臣自立為趙王，\n魏咎為魏王，\n田儋為齊王。\n沛公起沛。\n項梁舉兵會稽郡。\n\n二年冬，\n陳涉所遣周章等將\n西至戲，\n兵數十萬。\n二世大驚，\n與群臣謀曰：\n「柰何？」\n少府章邯曰：\n\n「盜已至，\n眾彊，\n今發近縣不及矣。\n酈山徒多，\n請赦之，\n授兵以擊之。」\n二世乃大赦天下，\n使章邯將，\n擊破周章軍而走，\n遂殺章曹陽。\n\n二世益遣長史司馬欣、董翳\n佐章邯擊盜，\n殺陳勝城父，\n破項梁定陶，\n滅魏咎臨濟。\n楚地盜名將已死，\n章邯乃北渡河，\n擊趙王歇等於鉅鹿。\n\n趙高說二世曰：\n「先帝臨制天下久，\n故群臣不敢為非，\n進邪說。\n今陛下富於春秋，\n初即位，\n柰何與公卿廷決事？\n事即有誤，\n二群臣短也。\n天子稱朕，\n固不聞聲。」\n\n於是二世常居禁中，\n與高決諸事。\n其後公卿希得朝見，\n盜賊益多，\n而關中卒發\n東擊盜者毋已。\n右丞相去疾、左丞相斯、\n將軍馮劫進諫曰：\n\n「關東群盜並起，\n秦發兵誅擊，\n所殺亡甚眾，\n然猶不止。\n盜多，\n皆以戍漕轉\n作事苦，\n賦稅大也。\n請且止阿房宮作者，\n減省四邊戍轉。」\n\n二世曰：\n「吾聞之韓子曰：\n『堯舜采椽不刮，\n茅茨不翦，\n飯土塯，\n啜土形，\n雖監門之養，\n不觳於此。\n\n禹鑿龍門，\n通大夏，\n決河亭水，\n放之海，\n身自持築臿，\n脛毋毛，\n臣虜之勞\n不烈於此矣。』\n凡所為貴有天下者，\n得肆意極欲，\n\n主重明法，\n下不敢為非，\n以制御海內矣。\n夫虞、夏之主，\n貴為天子，\n親處窮苦之實，\n以徇百姓，\n尚何於法？\n\n朕尊萬乘，\n毋其實，\n吾欲造千乘之駕，\n萬乘之屬，\n充吾號名。\n\n且先帝起諸侯，\n兼天下，\n天下已定，\n外攘四夷以安邊竟，\n作宮室以章得意，\n而君觀先帝功業有緒。\n今朕即位二年之閒，\n群盜並起，\n君不能禁，\n\n又欲罷先帝之所為，\n是上毋以報先帝，\n次不為朕盡忠力，\n何以在位？」\n下去疾、斯、劫吏，\n案責他罪。\n\n去疾、劫曰：\n「將相不辱。」\n自殺。\n斯卒囚，\n就五刑。\n\n三年，\n章邯等將其卒\n圍鉅鹿，\n楚上將軍項羽將楚卒\n往救鉅鹿。\n冬，\n趙高為丞相，\n竟案李斯殺之。\n\n夏，\n章邯等戰數卻，\n二世使人讓邯，\n邯恐，\n使長史欣請事。\n趙高弗見，\n又弗信。\n\n欣恐，\n亡去，\n高使人捕追不及。\n欣見邯曰：\n「趙高用事於中，\n將軍有功亦誅，\n無功亦誅。」\n\n項羽急擊秦軍，\n虜王離，\n邯等遂\n以兵降諸侯。\n\n八月己亥，\n趙高欲為亂，\n恐群臣不聽，\n乃先設驗，\n持鹿獻於二世，\n曰：\n「馬也。」\n二世笑曰：\n「丞相誤邪？\n謂鹿為馬。」\n\n問左右，\n左右或默，\n或言馬以阿順趙高。\n或言鹿者，\n高因陰中諸言鹿者\n以法。\n後群臣皆畏高。\n\n高前數言\n「關東盜毋能為也」，\n及項羽虜秦將\n王離等鉅鹿下而前，\n章邯等軍數卻，\n上書請益助，\n\n燕、趙、齊、楚、韓、魏\n皆立為王，\n自關以東，\n大氐盡畔秦吏\n應諸侯，\n諸侯咸率其眾西鄉。\n沛公將數萬人\n已屠武關，\n使人私於高，\n\n高恐二世怒，\n誅及其身，\n乃謝病不朝見。\n二世夢白虎齧\n其左驂馬，\n殺之，\n心不樂，\n怪問占夢。\n\n卜曰：\n「涇水為祟。」\n二世乃齋於望夷宮，\n欲祠涇，\n沈四白馬。\n使使責讓高\n以盜賊事。\n\n高懼，\n乃陰與其壻咸陽令閻樂、\n其弟趙成謀曰：\n「上不聽諫，\n今事急，\n欲歸禍於吾宗。\n吾欲易置上，\n更立公子嬰。\n子嬰仁儉，\n百姓皆載其言。」\n\n使郎中令\n為內應，\n詐為有大賊，\n令樂召吏發卒，\n追劫樂母\n置高舍。\n遣樂將吏卒千餘人\n至望夷宮殿門，\n縛衛令僕射，\n\n曰：\n「賊入此，\n何不止？」\n衛令曰：\n「周廬設卒甚謹，\n安得賊敢入宮？」\n樂遂斬衛令，\n直將吏入，\n行射，\n\n郎宦者大驚，\n或走或格，\n格者輒死，\n死者數十人。\n郎中令與樂俱入，\n射上幄坐幃。\n二世怒，\n召左右，\n左右皆惶擾不鬭。\n\n旁有宦者一人，\n侍不敢去。\n二世入內，\n謂曰：\n「公何不蚤告我？\n乃至於此！」\n宦者曰：\n「臣不敢言，\n故得全。\n使臣蚤言，\n皆已誅，\n安得至今？」\n\n閻樂前即二世數曰：\n「足下驕恣，\n誅殺無道，\n天下共畔足下，\n足下其自為計。」\n二世曰：\n「丞相可得見否？」\n樂曰：「不可。」\n二世曰：\n「吾願得一郡為王。」\n弗許。\n又曰：「願為萬戶侯。」\n弗許。\n\n曰：\n「願與妻子為黔首，\n比諸公子。」\n閻樂曰：\n「臣受命於丞相，\n為天下誅足下，\n足下雖多言，\n臣不敢報。」\n麾其兵進。\n二世自殺。\n\n閻樂歸報趙高，\n趙高乃悉召諸大臣\n公子，\n告以誅二世之狀。\n曰：\n「秦故王國，\n始皇君天下，\n故稱帝。\n今六國復自立，\n秦地益小，\n乃以空名為帝，不可。\n宜為王如故，便。」\n\n立二世之兄子公子嬰\n為秦王。\n以黔首葬\n二世杜南宜春苑中。\n令子嬰齋，\n當廟見，\n受王璽。\n\n齋五日，\n子嬰與其子二人謀曰：\n「丞相高殺二世望夷宮，\n恐群臣誅之，\n乃詳以義立我。\n我聞趙高乃與楚約，\n滅秦宗室\n而王關中。\n今使我齋見廟，\n此欲因廟中殺我。\n\n我稱病不行，\n丞相必自來，\n來則殺之。」\n高使人\n請子嬰數輩，\n子嬰不行，\n高果自往，\n曰：\n「宗廟重事，\n王柰何不行？」\n\n子嬰遂刺殺高於齋宮，\n三族高家\n以徇咸陽。\n子嬰為秦王四十六日，\n楚將沛公破秦軍\n入武關，\n遂至霸上，\n使人約降子嬰。\n子嬰即係頸以組，\n白馬素車，\n奉天子璽符，\n\n降軹道旁。\n沛公遂入咸陽，\n封宮室府庫，\n還軍霸上。\n居月餘，\n諸侯兵至，\n項籍為從長，\n\n殺子嬰及秦諸公子宗族。\n遂屠咸陽，\n燒其宮室，\n虜其子女，\n收其珍寶貨財，\n諸侯共分之。\n\n滅秦之後，\n各分其地為三，\n名曰壅王、\n塞王、翟王，\n號曰三秦。\n項羽為西楚霸王，\n主命分天下\n王諸侯，\n秦竟滅矣。\n後五年，\n天下定於漢。\n\n太史公曰：\n秦之先伯翳，\n嘗有勳於唐虞之際，\n受土賜姓。\n及殷夏之閒\n微散。\n至周之衰，\n秦興，\n邑于西垂。\n\n自繆公以來，\n稍蠶食諸侯，\n竟成始皇。\n始皇自以為功過五帝，\n地廣三王，\n而羞與之侔。\n\n善哉乎賈生推言之也！\n曰：秦并兼諸侯山東三十餘郡，\n繕津關，\n據險塞，\n修甲兵而守之。\n\n然陳涉以戍卒散亂之眾數百，\n奮臂大呼，\n不用弓戟之兵，\n鉏櫌白梃，\n望屋而食，\n橫行天下。\n\n秦人阻險不守，\n關梁不闔，\n長戟不刺，\n彊弩不射。\n楚師深入，\n戰於鴻門，\n曾無藩籬之艱。\n\n於是山東大擾，\n諸侯並起，\n豪俊相立。\n秦使章邯將而東征，\n章邯因以三軍之眾\n要市於外，\n以謀其上。\n\n群臣之不信，\n可見於此矣。\n子嬰立，\n遂不寤。\n藉使子嬰有庸主之材，\n僅得中佐，\n山東雖亂，\n秦之地可全而有，\n宗廟之祀未當絕也。\n\n秦地被山帶河以為固，\n四塞之國也。\n自繆公以來，\n至於秦王，\n二十餘君，\n常為諸侯雄。\n豈世世賢哉？\n其勢居然也。\n且天下嘗同心并力\n而攻秦矣。\n\n當此之世，\n賢智並列，\n良將行其師，\n賢相通其謀，\n然困於阻險\n而不能進，\n秦乃延入戰\n而為之開關，\n百萬之徒逃北而遂壞。\n\n豈勇力智慧不足哉？\n形不利，\n勢不便也。\n秦小邑并大城，\n守險塞而軍，\n高壘毋戰，\n閉關據阨，\n荷戟而守之。\n\n諸侯起於匹夫，\n以利合，\n非有素王之行也。\n其交未親，\n其下未附，\n名為亡秦，\n其實利之也。\n\n彼見秦阻之難犯也，\n必退師。\n安土息民，\n以待其敝，\n收弱扶罷，\n以令大國之君，\n不患不得意於海內。\n\n貴為天子，\n富有天下，\n而身為禽者，\n其救敗非也。\n\n秦王足己不問，\n遂過而不變。\n二世受之，\n因而不改，\n暴虐以重禍。\n子嬰孤立無親，\n危弱無輔。\n三主惑而終身不悟，\n亡，不亦宜乎？\n\n當此時也，\n世非無深慮知化之士也，\n然所以不敢盡忠\n拂過者，\n秦俗多忌諱之禁，\n忠言未卒於口\n而身為戮沒矣。\n\n故使天下之士，\n傾耳而聽，\n重足而立，\n拑口而不言。\n是以三主失道，\n忠臣不敢諫，\n智士不敢謀，\n天下已亂，\n姦不上聞，\n豈不哀哉！\n\n先王知\n雍蔽之傷國也，\n故置公卿大夫士，\n以飾法設刑，\n而天下治。\n其彊也，\n禁暴誅亂\n而天下服。\n\n其弱也，\n五伯征\n而諸侯從。\n其削也，\n內守外附\n而社稷存。\n故秦之盛也，\n繁法嚴刑而天下振；\n\n及其衰也，\n百生怨望\n而海內畔矣。\n\n故周五序得其道，\n而千餘歲不絕。\n秦本末並失，\n故不長久。\n由此觀之，\n安危之統相去遠矣。\n\n野諺曰\n「前事之不忘，\n後事之師也」。\n是以君子為國，\n觀之上古，\n驗之當世，\n參以人事，\n察盛衰之理，\n審權勢之宜，\n去就有序，\n變化有時，\n故曠日長久\n而社稷安矣。\n\n秦孝公據殽函之固，\n擁雍州之地，\n君臣固守而窺周室，\n有席卷天下，\n包舉宇內，\n囊括四海之意，\n并吞八荒之心。\n\n當是時，\n商君佐之，\n內立法度，\n務耕織，\n修守戰之備，\n外連衡\n而鬭諸侯，\n於是秦人拱手而取西河之外。\n\n孝公既沒，\n惠王、武王蒙故業，\n因遺冊，\n南兼漢中，\n西舉巴、蜀，\n東割膏腴之地，\n收要害之郡。\n\n諸侯恐懼，\n會盟而謀弱秦，\n不愛珍器重寶肥美之地，\n以致天下之士，\n合從締交，\n相與為一。\n\n當是時，\n齊有孟嘗，\n趙有平原，\n楚有春申，\n魏有信陵。\n此四君者，\n皆明知而忠信，\n寬厚而愛人，\n尊賢重士，\n約從離衡，\n并韓、魏、燕、楚、\n齊、趙、宋、衛、中山之眾。\n\n於是六國之士\n有寧越、徐尚、蘇秦、\n杜赫之屬為之謀，\n齊明、周最、陳軫、昭滑、\n樓緩、翟景、蘇厲、\n樂毅之徒通其意，\n吳起、孫臏、帶佗、兒良、\n王廖、田忌、廉頗、\n趙奢之朋制其兵。\n\n常以十倍之地，\n百萬之眾，\n叩關而攻秦。\n秦人開關延敵，\n九國之師逡巡遁逃\n而不敢進。\n秦無亡矢遺鏃之費，\n而天下諸侯已困矣。\n\n於是從散約解，\n爭割地而奉秦。\n秦有餘力而制其敝，\n追亡逐北，\n伏尸百萬，\n流血漂鹵。\n\n因利乘便，\n宰割天下，\n分裂河山，\n彊國請服，\n弱國入朝。\n延及孝文王、莊襄王，\n享國日淺，國家無事。\n\n及至秦王，\n續六世之餘烈，\n振長策而御宇內，\n吞二周而亡諸侯，\n履至尊而制六合，\n執棰拊以鞭笞天下，\n威振四海。\n\n南取百越之地，\n以為桂林、象郡，\n百越之君俛首\n係頸，\n委命下吏。\n乃使蒙恬北築長城\n而守藩籬，\n卻匈奴七百餘里，\n胡人不敢南下\n而牧馬，\n士不敢彎弓而報怨。\n\n於是廢先王之道，\n焚百家之言，\n以愚黔首。\n墮名城，\n殺豪俊，\n收天下之兵\n聚之咸陽，\n銷鋒鑄鐻，\n以為金人十二，\n\n以弱黔首之民。\n然後斬華為城，\n因河為津，\n據億丈之城，\n臨不測之谿\n以為固。\n\n良將勁弩守要害之處，\n信臣精卒陳利兵而誰何，\n天下以定。\n秦王之心，\n自以為關中之固，\n金城千里，\n子孫帝王萬世之業也。\n\n秦王既沒，\n餘威振於殊俗。\n陳涉，\n罋牖繩樞之子，\n甿隸之人，\n而遷徙之徒，\n才能不及中人，\n非有仲尼、墨翟之賢，\n陶朱、猗頓之富，\n躡足行伍之閒，\n\n而倔起什伯之中，\n率罷散之卒，\n將數百之眾，\n而轉攻秦。\n斬木為兵，\n揭竿為旗，\n天下雲集響應，\n贏糧而景從，\n山東豪俊遂並起\n而亡秦族矣。\n\n且夫天下非小弱也，\n雍州之地，\n殽函之固自若也。\n陳涉之位，\n非尊於齊、楚、燕、\n趙、韓、魏、宋、\n衛、中山之君；\n\n鉏櫌棘矜，\n非錟於句戟長鎩也；\n適戍之眾，\n非抗於九國之師；\n深謀遠慮，\n行軍用兵之道，\n非及鄉時之士也。\n\n然而成敗異變，\n功業相反也。\n試使山東之國與陳涉度長絜大，\n比權量力，\n則不可同年而語矣。\n然秦以區區之地，\n千乘之權，\n招八州而朝同列，\n百有餘年矣。\n\n然后以六合為家，\n殽函為宮，\n一夫作難\n而七廟墮，\n身死人手，\n為天下笑者，\n何也？\n仁義不施\n而攻守之勢異也。\n\n秦并海內，兼諸侯，\n南面稱帝，\n以養四海，\n天下之士斐然鄉風，\n若是者何也？\n曰：\n近古之無王者久矣。\n周室卑微，\n五霸既歿，\n令不行於天下，\n\n是以諸侯力政，\n彊侵弱，\n眾暴寡，\n兵革不休，\n士民罷敝。\n\n今秦南面而王天下，\n是上有天子也。\n既元元之民冀\n得安其性命，\n莫不虛心\n而仰上，\n當此之時，\n守威定功，\n安危之本在於此矣。\n\n秦王懷貪鄙之心，\n行自奮之智，\n不信功臣，\n不親士民，\n廢王道，\n立私權，\n禁文書而酷刑法，\n先詐力而後仁義，\n以暴虐為天下始。\n\n夫并兼者高詐力，\n安定者\n貴順權，\n此言取與守\n不同術也。\n\n秦離戰國\n而王天下，\n其道不易，\n其政不改，\n是其所以取之\n守之者無異也。\n孤獨而有之，\n故其亡可立而待。\n\n借使秦王計上世之事，\n並殷周之迹，\n以制御其政，\n後雖有淫驕之主\n而未有傾危之患也。\n故三王之建天下，\n名號顯美，\n功業長久。\n\n今秦二世立，\n天下莫不引領\n而觀其政。\n夫寒者利裋褐\n而飢者甘糟穅，\n天下之嗷嗷，\n新主之資也。\n此言勞民之易為仁也。\n\n鄉使二世有庸主之行，\n而任忠賢，\n臣主一心\n而憂海內之患，\n縞素而正先帝之過，\n裂地分民\n以封功臣之後，\n建國立君以禮天下，\n虛囹圉而免刑戮，\n除去收帑汙穢之罪，\n\n使各反其鄉里，\n發倉廩，\n散財幣，\n以振孤獨窮困之士，\n輕賦少事，\n以佐百姓之急，\n約法省刑以持其後，\n\n使天下之人皆得自新，\n更節修行，\n各慎其身，\n塞萬民之望，\n而以威德與天下，\n天下集矣。\n即四海之內，\n皆讙然\n各自安樂其處，\n唯恐有變，\n\n雖有狡猾之民，\n無離上之心，\n則不軌之臣無以飾其智，\n而暴亂之姦止矣。\n二世不行此術，\n而重之以無道，\n壞宗廟與民，\n更始作阿房宮，\n繁刑嚴誅，\n\n吏治刻深，\n賞罰不當，\n賦斂無度，\n天下多事，\n吏弗能紀，\n百姓困窮\n而主弗收恤。\n然後姦偽並起，\n而上下相遁，\n\n蒙罪者眾，\n刑戮相望於道，\n而天下苦之。\n自君卿以下至于眾庶，\n人懷自危之心，\n親處窮苦之實，\n咸不安其位，\n\n故易動也。\n是以陳涉\n不用湯武之賢，\n不藉公侯之尊，\n奮臂於大澤\n而天下響應者，\n其民危也。\n\n故先王見始終之變，\n知存亡之機，\n是以牧民之道，\n務在安之而已。\n天下雖有逆行之臣，\n必無響應之助矣。\n故曰\n「安民可與行義，\n而危民易與為非」，\n此之謂也。\n\n貴為天子，\n富有天下，\n身不免於戮殺者，\n正傾非也。\n是二世之過也。\n\n襄公立，\n享國十二年。\n初為西畤。\n葬西垂。\n生文公。\n\n文公立，\n居西垂宮。\n五十年死，\n葬西垂。\n生靜公。\n\n靜公不享國而死。\n生憲公。\n憲公享國十二年，\n居西新邑。\n死，\n葬衙。\n生武公、\n德公、出子。\n\n出子享國六年，\n居西陵。\n庶長弗忌、\n威累、參父三人，\n率賊賊出子鄙衍，\n葬衙。\n武公立。\n武公享國二十年。\n居平陽封宮。\n葬宣陽聚東南。\n三庶長伏其罪。\n德公立。\n\n德公享國二年。\n居雍大鄭宮。\n生宣公、\n成公、繆公。\n葬陽。\n初伏，\n以御蠱。\n\n宣公享國十二年。\n居陽宮。\n葬陽。\n初志閏月。\n\n成公享國四年，\n居雍之宮。\n葬陽。\n齊伐山戎、孤竹。\n\n繆公享國三十九年。\n天子致霸。\n葬雍。\n繆公學著人。\n生康公。\n\n康公享國十二年。\n居雍高寢。\n葬竘社。\n生共公。\n共公享國五年，\n居雍高寢。\n葬康公南。\n生桓公。\n桓公享國二十七年。\n居雍太寢。\n葬義里丘北。\n生景公。\n\n景公享國四十年。\n居雍高寢，\n葬丘里南。\n生畢公。\n\n畢公享國三十六年。\n葬車里北。\n生夷公。\n\n夷公不享國。\n死，\n葬左宮。\n生惠公。\n\n惠公享國十年。\n葬車里。生悼公。\n悼公享國十五年。\n葬僖公西。\n城雍。\n生刺龔公。\n\n刺龔\n公享國三十四年。\n葬入里。\n生躁公、懷公。\n其十年，\n彗星見。\n\n躁公享國十四年。\n居受寢。\n葬悼公南。\n其元年，\n彗星見。\n\n懷公從\n晉來。\n享國四年。\n葬櫟圉氏。\n生靈公。\n諸臣圍懷公，\n懷公自殺。\n肅靈公，\n昭子子也。\n居涇陽。\n享國十年。\n葬悼公西。\n生簡公。\n簡公從晉來。\n享國十五年。\n葬僖公西。\n生惠公。\n其七年，\n百生初帶劍。\n\n惠公享國十三年。\n葬陵圉。\n生出公。\n\n出公享國二年。\n出公自殺，\n葬雍。\n\n獻公享國二十三年。\n葬囂圉。\n生孝公。\n\n孝公享國二十四年。\n葬弟圉。\n生惠文王。\n其十三年，\n始都咸陽。\n\n惠文王享國二十七年。\n葬公陵。\n生悼武王。\n\n悼武王享國四年，\n葬永陵。\n\n昭襄王享國五十六年。\n葬茝陽。\n生孝文王。\n\n孝文王享國一年。\n葬壽陵。\n生莊襄王。\n莊襄王享國三年。\n葬茝陽。\n生始皇帝。\n呂不韋相。\n\n獻公立七年，\n初行為市。\n十年，\n為戶籍相伍。\n孝公立十六年。\n時桃李冬華。\n\n惠文王生十九年而立。\n立二年，\n初行錢。\n有新生嬰兒曰「秦且王」。\n\n悼武王生十九年而立。\n立三年，\n渭水赤三日。\n\n昭襄王生十九年而立。\n立四年，\n初為田開阡陌。\n\n孝文王生五十三年而立。\n\n莊襄王生三十二年而立。\n立二年，\n取太原地。\n莊襄王元年，\n大赦，\n脩先王功臣，\n施德厚骨肉，\n布惠於民。\n\n東周與諸侯謀秦，\n秦使相國不韋誅之，\n盡入其國。\n秦不絕其祀，\n以陽人地賜周君，\n奉其祭祀。\n\n始皇享國三十七年。\n葬酈邑。\n生二世皇帝。\n始皇生十三年而立。\n\n二世皇帝享國三年。\n葬宜春。\n趙高為丞相安武侯。\n二世生十二年而立。\n\n右秦襄公至二世，\n六百一十歲。\n\n孝明皇帝十七年十月十五日乙丑，\n曰：\n周曆已移，\n仁不代母。\n秦直其位，\n呂政殘虐。\n然以諸侯十三，\n并兼天下，\n極情縱欲，\n養育宗親。\n\n三十七年，\n兵無所不加，\n制作政令，\n施於後王。\n蓋得聖人之威，\n河神授圖，\n據狼、\n狐，\n伐，\n蹈參、佐政驅除，\n距之稱始皇。\n\n始皇既歿，\n胡亥極愚，\n酈山未畢，\n復作阿房，\n以遂前策。\n云\n「凡所為貴有天下者，\n肆意極欲，\n大臣至欲罷先君所為」。\n\n誅斯、去疾，\n任用趙高。\n痛哉言乎！\n人頭畜鳴。\n不威不伐惡，\n不篤不虛亡，\n距之不得留，\n殘虐以促期，\n雖居形便之國，\n猶不得存。\n\n子嬰度次得嗣，\n冠玉冠，\n佩華紱，\n車黃屋，\n從百司，\n謁七廟。\n\n小人乘非位，\n莫不怳忽失守，\n偷安日日，\n獨能長念卻慮，\n父子作權，\n近取於戶牖之閒，\n竟誅猾臣，\n為君討賊。\n\n高死之後，\n賓婚未得盡相勞，\n餐未及下咽，\n酒未及濡脣，\n楚兵已屠關中，\n真人翔霸上，\n素車嬰組，\n奉其符璽，\n以歸帝者。\n鄭伯茅旌鸞刀，\n嚴王退舍。\n\n河決不可復壅，\n魚爛不可復全。\n賈誼、司馬遷曰：\n「向使嬰有庸主之才，\n僅得中佐，\n山東雖亂，\n秦之地可全而有，\n宗廟之祀未當絕也。」\n\n秦之積衰，\n天下土崩瓦解，\n雖有周旦之材，\n無所復陳其巧，\n而以責一日之孤，\n誤哉！\n俗傳秦始皇起罪惡，\n胡亥極，\n得其理矣。\n復責小子，\n云秦地可全，\n所謂不通時變者也。\n\n紀季以酅，\n《春秋》不名。\n吾讀《秦紀》，\n至於子嬰車裂趙高，\n未嘗不健其決，\n憐其志。\n嬰死生之義備矣。\n\n1.7《項羽本紀》\n\n項籍者，\n下相人也，\n字羽。\n初起時，\n年二十四。\n\n其季父項梁，\n梁父即楚將項燕，\n為秦將王翦所戮者也。\n項氏世世為楚將，\n封於項，\n故姓項氏。\n\n項籍少時，\n學書不成，\n去學劍，\n又不成。\n項梁怒之。\n籍曰：\n「書足以記名姓而已。\n劍一人敵，\n不足學，\n學萬人敵。」\n\n於是項梁乃教籍兵法，\n籍大喜，\n略知其意，\n又不肯竟學。\n\n項梁嘗有櫟陽逮，\n乃請蘄獄掾曹咎書抵櫟陽獄掾司馬欣，\n以故事得已。\n\n項梁殺人，\n與籍避仇於吳中。\n吳中賢士大夫皆出項梁下。\n每吳中有大繇役及喪，\n項梁常為主辦，\n陰以兵法部勒賓客及子弟，\n以是知其能。\n\n秦始皇帝游會稽，\n渡浙江，\n梁與籍俱觀。\n籍曰：\n「彼可取而代也。」\n梁掩其口，\n曰：\n「毋妄言，\n族矣！」\n梁以此奇籍。\n\n籍長八尺餘，\n力能扛鼎，\n才氣過人，\n雖吳中子弟皆已憚籍矣。\n\n秦二世元年七月，\n陳涉等起大澤中。\n\n其九月，\n會稽守通謂梁曰：\n「江西皆反，\n此亦天亡秦之時也。\n吾聞先即制人，\n後則為人所制。\n吾欲發兵，\n使公及桓楚將。」\n是時桓楚亡在澤中。\n\n梁曰：\n「桓楚亡，\n人莫知其處，\n獨籍知之耳。」\n梁乃出，\n誡籍持劍居外待。\n\n梁復入，\n與守坐，\n曰：\n「請召籍，\n使受命召桓楚。」\n守曰：\n「諾。」\n梁召籍入。\n\n須臾，\n梁眴籍曰：\n「可行矣！」\n於是籍遂拔劍斬守頭。\n項梁持守頭，\n佩其印綬。\n\n門下大驚，\n擾亂，\n籍所擊殺數十百人。\n一府中皆慴伏，\n莫敢起。\n\n梁乃召故所知豪吏，\n諭以所為起大事，\n遂舉吳中兵。\n使人收下縣，\n得精兵八千人。\n梁部署吳中豪傑為校尉、候、司馬。\n有一人不得用，\n自言於梁。\n\n梁曰：\n「前時某喪使公主某事，\n不能辦，\n以此不任用公。」\n眾乃皆伏。\n於是梁為會稽守，\n籍為裨將，\n徇下縣。\n\n廣陵人召平於是為陳王徇廣陵，\n未能下。\n聞陳王敗走，\n秦兵又且至，\n乃渡江矯陳王命，\n拜梁為楚王上柱國。\n\n曰：\n「江東已定，\n急引兵西擊秦。」\n\n項梁乃以八千人渡江而西。\n聞陳嬰已下東陽，\n使使欲與連和俱西。\n陳嬰者，\n故東陽令史，\n居縣中，\n素信謹，\n稱為長者。\n\n東陽少年殺其令，\n相聚數千人，\n欲置長，\n無適用，\n乃請陳嬰。\n嬰謝不能，\n遂彊立嬰為長，\n縣中從者得二萬人。\n少年欲立嬰便為王，\n異軍蒼頭特起。\n\n陳嬰母謂嬰曰：\n「自我為汝家婦，\n未嘗聞汝先古之有貴者。\n今暴得大名，\n不祥。\n不如有所屬，\n事成猶得封侯，\n事敗易以亡，\n非世所指名也。」\n\n嬰乃不敢為王。\n謂其軍吏曰：\n「項氏世世將家，\n有名於楚。\n今欲舉大事，\n將非其人，\n不可。\n我倚名族，\n亡秦必矣。」\n\n於是眾從其言，\n以兵屬項梁。\n項梁渡淮，\n黥布、蒲將軍亦以兵屬焉。\n凡六七萬人，\n軍下邳。\n\n當是時，\n秦嘉已立景駒為楚王，\n軍彭城東，\n欲距項梁。\n項梁謂軍吏曰：\n「陳王先首事，\n戰不利，\n未聞所在。\n今秦嘉倍陳王而立景駒，\n逆無道。」\n\n乃進兵擊秦嘉。\n秦嘉軍敗走，\n追之至胡陵。\n嘉還戰一日，\n嘉死，\n軍降。\n景駒走死梁地。\n項梁已并秦嘉軍，\n軍胡陵，\n將引軍而西。\n\n章邯軍至栗，\n項梁使別將朱雞石、\n餘樊君與戰。\n餘樊君死。\n朱雞石軍敗，\n亡走胡陵。\n項梁乃引兵入薛，\n誅雞石。項梁前使項羽別攻襄城，\n襄城堅守不下。\n已拔，\n皆阬之。\n還報項梁。\n項梁聞陳王定死，\n召諸別將會薛計事。\n此時沛公亦起沛，\n往焉。\n\n居鄛人范增，\n年七十，\n素居家，\n好奇計，\n往說項梁曰：\n「陳勝敗固當。\n夫秦滅六國，\n楚最無罪。\n\n自懷王入秦不反，\n楚人憐之至今，\n故楚南公曰『楚雖三戶，\n亡秦必楚』也。\n今陳勝首事，\n不立楚後而自立，\n其勢不長。\n\n今君起江東，\n楚蠭午之將皆爭附君者，\n以君世世楚將，\n為能復立楚之後也。」\n\n於是項梁然其言，\n乃求楚懷王孫心民閒，\n為人牧羊，\n立以為楚懷王，\n從民所望也。\n陳嬰為楚上柱國，\n封五縣，\n與懷王都盱台。\n項梁自號為武信君。\n\n居數月，\n引兵攻亢父，\n與齊田榮、司馬龍且軍救東阿，\n大破秦軍於東阿。\n田榮即引兵歸，\n逐其王假。\n假亡走楚。\n假相田角亡走趙。\n角弟田閒故齊將，\n居趙不敢歸。\n\n田榮立田儋子巿為齊王。\n項梁已破東阿下軍，\n遂追秦軍。\n數使使趣齊兵，\n欲與俱西。\n\n田榮曰：\n「楚殺田假，\n趙殺田角、田閒，\n乃發兵。」\n項梁曰：\n「田假為與國之王，\n窮來從我，\n不忍殺之。」\n趙亦不殺田角、田閒以市於齊。\n齊遂不肯發兵助楚。\n\n項梁使沛公及項羽別攻城陽，\n屠之。\n西破秦軍濮陽東，\n秦兵收入濮陽。\n沛公、項羽乃攻定陶。\n定陶未下，\n去，\n西略地至雝丘，\n大破秦軍，\n斬李由。\n\n還攻外黃，\n外黃未下。\n項梁起東阿，\n西，\n比至定陶，\n再破秦軍，\n項羽等又斬李由，\n益輕秦，\n有驕色。\n\n宋義乃諫項梁曰：\n「戰勝而將驕卒惰者敗。\n今卒少惰矣，\n秦兵日益，\n臣為君畏之。」\n項梁弗聽。\n乃使宋義使於齊。\n\n道遇齊使者高陵君顯，\n曰：\n「公將見武信君乎？」\n曰：\n「然。」\n曰：\n「臣論武信君軍必敗。\n公徐行即免死，\n疾行則及禍。」\n\n秦果悉起兵益章邯，\n擊楚軍，\n大破之定陶，\n項梁死。\n\n沛公、項羽去外黃攻陳留，\n陳留堅守不能下。\n沛公、項羽相與謀曰：\n「今項梁軍破，\n士卒恐。」\n乃與呂臣軍俱引兵而東。\n呂臣軍彭城東，\n項羽軍彭城西，\n沛公軍碭。\n\n章邯已破項梁軍，\n則以為楚地兵不足憂，\n乃渡河擊趙，\n大破之。\n當此時，\n趙歇為王，\n陳餘為將，\n張耳為相，\n皆走入鉅鹿城。\n\n章邯令王離、涉閒圍鉅鹿，\n章邯軍其南，\n築甬道而輸之粟。\n陳餘為將，\n將卒數萬人而軍鉅鹿之北，\n此所謂河北之軍也。\n楚兵已破於定陶，\n懷王恐，\n從盱台之彭城，\n并項羽、\n呂臣軍自將之。\n以呂臣為司徒，\n以其父呂青為令尹。\n以沛公為碭郡長，\n封為武安侯，\n將碭郡兵。\n\n初，宋義所遇齊使者高陵君顯在楚軍，\n見楚王曰：\n「宋義論武信君之軍必敗，\n居數日，\n軍果敗。\n兵未戰而先見敗徵，\n此可謂知兵矣。」\n\n王召宋義與計事而大說之，\n因置以為上將軍；\n項羽為魯公，\n為次將，\n范增為末將，\n救趙。\n諸別將皆屬宋義，\n號為卿子冠軍。\n\n行至安陽，\n留四十六日不進。\n項羽曰：\n「吾聞秦軍圍趙王鉅鹿，\n疾引兵渡河，\n楚擊其外，\n趙應其內，\n破秦軍必矣。」\n\n宋義曰：\n「不然。\n夫搏牛之蝱不可以破蟣蝨。\n今秦攻趙，\n戰勝則兵罷，\n我承其敝；\n不勝，\n則我引兵鼓行而西，\n必舉秦矣。\n故不如先鬭秦趙。\n\n夫被堅執銳，\n義不如公；\n坐而運策，\n公不如義。」\n因下令軍中曰：\n「猛如虎，\n很如羊，\n貪如狼，\n彊不可使者，\n皆斬之。」\n\n乃遣其子宋襄相齊，\n身送之至無鹽，\n飲酒高會。\n天寒大雨，\n士卒凍飢。\n\n項羽曰：\n「將戮力而攻秦，\n久留不行。\n今歲饑民貧，\n士卒食芋菽，\n軍無見糧，\n乃飲酒高會，\n不引兵渡河因趙食，\n與趙并力攻秦，\n乃曰『承其敝』。\n\n夫以秦之彊，\n攻新造之趙，\n其勢必舉趙。\n趙舉而秦彊，\n何敝之承！\n\n且國兵新破，\n王坐不安席，\n埽境內而專屬於將軍，\n國家安危，\n在此一舉。\n今不恤士卒而徇其私，\n非社稷之臣。」\n\n項羽晨朝上將軍宋義，\n即其帳中斬宋義頭，\n出令軍中曰：\n「宋義與齊謀反楚，\n楚王陰令羽誅之。」\n\n當是時，\n諸將皆慴服，\n莫敢枝梧。\n皆曰：\n「首立楚者，\n將軍家也。\n今將軍誅亂。」\n\n乃相與共立羽為假上將軍。\n使人追宋義子，\n及之齊，\n殺之。\n使桓楚報命於懷王。\n懷王因使項羽為上將軍，\n當陽君、蒲將軍皆屬項羽。\n\n項羽已殺卿子冠軍，\n威震楚國，\n名聞諸侯。\n乃遣當陽君、蒲將軍將卒二萬渡可，\n救鉅鹿。\n戰少利，\n陳餘復請兵。\n\n項羽乃悉引兵渡河，\n皆沈船，\n破釜甑，\n燒廬舍，\n持三日糧，\n以示士卒必死，\n無一還心。\n\n於是至則圍王離，\n與秦軍遇，\n九戰，\n絕其甬道，\n大破之，\n殺蘇角，\n虜王離。\n涉閒不降楚，\n自燒殺。\n\n當是時，\n楚兵冠諸侯。\n諸侯軍救鉅鹿下者十餘壁，\n莫敢縱兵。\n及楚擊秦，\n諸將皆從壁上觀。\n楚戰士無不一以當十，\n楚兵呼聲動天，\n諸侯軍無不人人惴恐。\n\n於是已破秦軍，\n項羽召見諸侯將，\n入轅門，\n無不膝行而前，\n莫敢仰視。\n項羽由是始為諸侯上將軍，\n諸侯皆屬焉。\n\n章邯軍棘原，\n項羽軍漳南，\n相持未戰。\n秦軍數卻，\n二世使人讓章邯。\n章邯恐，\n使長史欣請事。\n\n至咸陽，\n留司馬門三日，\n趙高不見，\n有不信之心。\n長史欣恐，\n還走其軍，\n不敢出故道，\n趙高果使人追之，\n不及。\n\n欣至軍，\n報曰：\n「趙高用事於中，\n下無可為者。\n今戰能勝，\n高必疾妒吾功；\n戰不能勝，\n不免於死。\n願將軍孰計之。」\n\n陳餘亦遺章邯書曰：\n「白起為秦將，\n南征鄢郢，\n北阬馬服，\n攻城略地，\n不可勝計，\n而竟賜死。\n\n蒙恬為秦將，\n北逐戎人，\n開榆中地數千里，\n竟斬陽周。\n何者？\n功多，\n秦不能盡封，\n因以法誅之。\n\n今將軍為秦將三歲矣，\n所亡失以十萬數，\n而諸侯並起滋益多。\n彼趙高素諛日久，\n今事急，\n亦恐二世誅之，\n故欲以法誅將軍以塞責，\n使人更代將軍以脫其禍。\n\n夫將軍居外久，\n多內卻，\n有功亦誅，\n無功亦誅。\n且天之亡秦，\n無愚智皆知之。\n今將軍內不能直諫，\n外為亡國將，\n孤特獨立而欲常存，\n豈不哀哉！\n\n將軍何不還兵與諸侯為從，\n約共攻秦，\n分王其地，\n南面稱孤；\n此孰與身伏鈇質，\n妻子為僇乎？」\n\n章邯狐疑，\n陰使候始成使項羽，\n欲約。\n約未成，\n項羽使蒲將軍日夜引兵度三戶，\n軍漳南，\n與秦戰，\n再破之。\n項羽悉引兵擊秦軍汙水上，\n大破之。\n\n章邯使人見項羽，\n欲約。\n項羽召軍吏謀曰：\n「糧少，\n欲聽其約。」\n軍吏皆曰：\n「善。」\n項羽乃與期洹水南殷虛上。\n\n已盟，\n章邯見項羽而流涕，\n為言趙高。\n項羽乃立章邯為雍王，\n置楚軍中。\n使長史欣為上將軍，\n將秦軍為前行。\n到新安。\n\n諸侯吏卒異時故繇使屯戍過秦中，\n秦中吏卒遇之多無狀，\n及秦軍降諸侯，\n諸侯吏卒乘勝多奴虜使之，\n輕折辱秦吏卒。\n\n秦吏卒多竊言曰：\n「章將軍等詐吾屬降諸侯，\n今能入關破秦，\n大善；\n即不能，\n諸侯虜吾屬而東，\n秦必盡誅吾父母妻子。」\n\n諸將微聞其計，\n以告項羽。\n項羽乃召黥布、蒲將軍計曰：\n「秦吏卒尚眾，\n其心不服，\n至關中不聽，\n事必危，\n不如擊殺之，\n而獨與章邯、\n長史欣、都尉翳入秦。」\n於是楚軍夜擊阬秦卒二十餘萬人新安城南。\n\n行略定秦地。\n函谷關有兵守關，\n不得入。\n又聞沛公已破咸陽，\n項羽大怒，\n使當陽君等擊關。\n項羽遂入，\n至于戲西。\n\n沛公軍霸上，\n未得與項羽相見。\n沛公左司馬曹無傷使人言於項羽曰：\n「沛公欲王關中，\n使子嬰為相，\n珍寶盡有之。」\n項羽大怒，\n曰：\n「旦日饗士卒，\n為擊破沛公軍！」\n\n當是時，\n項羽兵四十萬，\n在新豐鴻門，\n沛公兵十萬，\n在霸上。\n\n范增說項羽曰：\n「沛公居山東時，\n貪於財貨，\n好美姬。\n今入關，\n財物無所取，\n婦女無所幸，\n此其志不在小。\n\n吾令人望其氣，\n皆為龍虎，\n成五采，\n此天子氣也。\n急擊勿失。」\n楚左尹項伯者，\n項羽季父也，\n素善留侯張良。\n張良是時從沛公，\n項伯乃夜馳之沛公軍，\n私見張良，\n具告以事，\n欲呼張良與俱去。\n曰：\n「毋從俱死也。」\n\n張良曰：\n「臣為韓王送沛公，\n沛公今事有急，\n亡去不義，\n不可不語。」\n良乃入，\n具告沛公。\n沛公大驚，\n曰：\n「為之柰何？」\n\n張良曰：\n「誰為大王為此計者？」\n曰：\n「鯫生說我曰『距關，\n毋內諸侯，\n秦地可盡王也』。\n故聽之。」\n良曰：\n「料大王士卒足以當項王乎？」\n\n沛公默然，\n曰：\n「固不如也，\n且為之柰何？」\n張良曰：\n「請往謂項伯，\n言沛公不敢背項王也。」\n沛公曰：\n「君安與項伯有故？」\n\n張良曰：\n「秦時與臣游，\n項伯殺人，\n臣活之。\n今事有急，\n故幸來告良。」\n沛公曰：「孰與君少長？」\n良曰：\n「長於臣。」\n\n沛公曰：「君為我呼入，\n吾得兄事之。」\n張良出，\n要項伯。\n\n項伯即入見沛公。\n沛公奉卮酒為壽，\n約為婚姻，\n曰：\n「吾入關，\n秋豪不敢有所近，\n籍吏民，\n封府庫，\n而待將軍。\n\n所以遣將守關者，\n備他盜之出入與非常也。\n日夜望將軍至，\n豈敢反乎！\n願伯具言臣之不敢倍德也。」\n\n項伯許諾。\n謂沛公曰：\n「旦日不可不蚤自來謝項王。」\n沛公曰：\n「諾。」\n於是項伯復夜去，\n至軍中，\n具以沛公言報項王。\n\n因言曰：「沛公不先破關中，\n公豈敢入乎？\n今人有大功而擊之，\n不義也，\n不如因善遇之。」\n項王許諾。\n\n沛公旦日從百餘騎來見項王，\n至鴻門，\n謝曰：\n「臣與將軍戮力而攻秦，\n將軍戰河北，\n臣戰河南，\n然不自意能先入關破秦，\n得復見將軍於此。\n今者有小人之言，\n令將軍與臣有卻。」\n\n項王曰：\n「此沛公左司馬曹無傷言之；\n不然，\n籍何以至此。」\n項王即日因留沛公與飲。\n項王、項伯東嚮坐，\n\n亞父南嚮坐。\n亞父者，\n范增也。\n沛公北嚮坐，\n張良西嚮侍。\n范增數目項王，\n舉所佩玉玦以示之者三，\n項王默然不應。\n\n范增起，\n出召項莊，\n謂曰：\n「君王為人不忍，\n若入前為壽，\n壽畢，\n請以劍舞，\n因擊沛公於坐，\n殺之。\n不者，\n若屬皆且為所虜。」\n\n莊則入為壽。\n壽畢，\n曰：\n「君王與沛公飲，\n軍中無以為樂，\n請以劍舞。」\n\n項王曰：\n「諾。」\n項莊拔劍起舞，\n項伯亦拔劍起舞，\n常以身翼蔽沛公，\n莊不得擊。\n於是張良至軍門，\n見樊噲。\n樊噲曰：\n「今日之事何如？」\n\n良曰：\n「甚急。\n今者項莊拔劍舞，\n其意常在沛公也。」\n噲曰：\n「此迫矣，\n臣請入，\n與之同命。」\n噲即帶劍擁盾入軍門。\n\n交戟之衛士欲止不內，\n樊噲側其盾以撞，\n衛士仆地，\n噲遂入，\n披帷西嚮立，\n瞋目視項王，\n頭髮上指，\n目眥盡裂。\n\n項王按劍而跽曰：\n「客何為者？」\n張良曰：\n「沛公之參乘樊噲者也。」\n項王曰：\n「壯士，\n賜之卮酒。」\n\n則與斗卮酒。\n噲拜謝，\n起，\n立而飲之。\n項王曰：\n「賜之彘肩。」\n則與一生彘肩。\n樊噲覆其盾於地，\n加彘肩上，\n拔劍切而啗之。\n\n項王曰：\n「壯士，\n能復飲乎？」\n樊噲曰：\n「臣死且不避，\n卮酒安足辭！\n夫秦王有虎狼之心，\n殺人如不能舉，\n刑人如恐不勝，\n天下皆叛之。\n\n懷王與諸將約曰『先破秦入咸陽者王之』。\n今沛公先破秦入咸陽，\n豪毛不敢所近，\n封閉宮室，\n還車霸上，\n以待大王來。\n故遣將守關者，\n備他盜出入與非常也。\n\n勞苦而功高如此，\n未有封侯之賞，\n而聽細說，\n欲誅有功之人。\n此亡秦之續耳，\n竊為大王不取也。」\n\n項王未有以應，\n曰：\n「坐。」\n樊噲從良坐。\n坐須臾，\n沛公起如廁，\n因招樊噲出。\n\n沛公已出，\n項王使都尉陳平召沛公。\n沛公曰：\n「今者出，\n未辭也，\n為之柰何？」\n\n樊噲曰：\n「大行不顧細謹，\n大禮不辭小讓。\n如今人方為刀俎，\n我為魚肉，\n何辭為。」\n於是遂去。\n乃令張良留謝。\n良問曰：\n「大王來何操？」\n\n曰：\n「我持白璧一雙，\n欲獻項王，\n玉斗一雙，\n欲與亞父，\n會其怒，\n不敢獻。\n公為我獻之。」\n張良曰：\n「謹諾。」\n\n當是時，\n項王軍在鴻門下，\n沛公軍在霸上，\n相去四十里。\n沛公則置車騎，\n脫身獨騎，\n與樊噲、夏侯嬰、靳彊、紀信等四人持劍盾步走，\n從酈山下，\n道芷陽閒行。\n\n沛公謂張良曰：\n「從此道至吾軍，\n不過二十里耳。\n度我至軍中，\n公乃入。」\n\n沛公已去，\n閒至軍中，\n張良入謝，\n曰：\n「沛公不勝桮杓，\n不能辭。\n謹使臣良奉白璧一雙，\n再拜獻大王足下；\n玉斗一雙，\n再拜奉大將軍足下。」\n\n項王曰：\n「沛公安在？」\n良曰：\n「聞大王有意督過之，\n脫身獨去，\n已至軍矣。」\n\n項王則受璧，\n置之坐上。\n亞父受玉斗，\n置之地，\n拔劍撞而破之，\n曰：\n「唉！\n豎子不足與謀。\n奪項王天下者，\n必沛公也，\n吾屬今為之虜矣。」\n\n沛公至軍，\n立誅殺曹無傷。\n\n居數日，\n項羽引兵西屠咸陽，\n殺秦降王子嬰，\n燒秦宮室，\n火三月不滅；\n收其貨寶婦女而東。\n\n人或說項王曰：\n「關中阻山河四塞，\n地肥饒，\n可都以霸。」\n項王見秦宮室皆以燒殘破，\n又心懷思欲東歸，\n曰：\n「富貴不歸故鄉，\n如衣繡夜行，\n誰知之者！」\n\n說者曰：\n「人言楚人沐猴而冠耳，\n果然。」\n項王聞之，\n烹說者。\n\n項王使人致命懷王。\n懷王曰：\n「如約。」\n乃尊懷王為義帝。\n\n項王欲自王，\n先王諸將相。\n謂曰：\n「天下初發難時，\n假立諸侯後以伐秦。\n然身被堅執銳首事，\n暴露於野三年，\n滅秦定天下者，\n皆將相諸君與籍之力也。\n\n義帝雖無功，\n故當分其地而王之。」\n諸將皆曰：\n「善。」\n乃分天下，\n立諸將為侯王。\n\n項王、范增疑沛公之有天下，\n業已講解，\n又惡負約，\n恐諸侯叛之，\n乃陰謀曰：\n「巴、蜀道險，\n秦之遷人皆居蜀。」\n乃曰：\n「巴、蜀亦關中地也。」\n\n故立沛公為漢王，\n王巴、蜀、漢中，\n都南鄭。\n而三分關中，\n王秦降將以距塞漢王。\n項王乃立章邯為雍王，\n王咸陽以西，\n都廢丘。\n\n長史欣者，\n故為櫟陽獄掾，\n嘗有德於項梁；\n都尉董翳者，\n本勸章邯降楚。\n\n故立司馬欣為塞王，\n王咸陽以東至河，\n都櫟陽；\n立董翳為翟王，\n王上郡，\n都高奴。\n\n徙魏王豹為西魏王，\n王河東，\n都平陽。\n瑕丘申陽者，\n張耳嬖臣也，\n先下河南，\n迎楚河上，\n故立申陽為河南王，\n都雒陽。\n\n韓王成因故都，\n都陽翟。\n趙將司馬卬定河內，\n數有功，\n故立卬為殷王，\n王河內，\n都朝歌。\n徙趙王歇為代王。\n\n趙相張耳素賢，\n又從入關，\n故立耳為常山王，\n王趙地，\n都襄國。\n當陽君黥布為楚將，\n常冠軍，\n故立布為九江王，\n都六。\n\n鄱君吳芮率百越佐諸侯，\n又從入關，\n故立芮為衡山王，\n都邾。\n義帝柱國共敖將兵擊南郡，\n功多，\n因立敖為臨江王，\n都江陵。\n\n徙燕王韓廣為遼東王。\n燕將臧荼從楚救趙，\n因從入關，\n故立荼為燕王，\n都薊。\n徙齊王田巿為膠東王。\n齊將田都從共救趙，\n因從入關，\n故立都為齊王，\n都臨菑。\n\n故秦所滅齊王建孫田安，\n項羽方渡河救趙，\n田安下濟北數城，\n引其兵降項羽，\n故立安為濟北王，\n都博陽。\n\n田榮者，\n數負項梁，\n又不肯將兵從楚擊秦，\n以故不封。\n成安君陳餘棄將印去，\n不從入關，\n然素聞其賢，\n有功於趙，\n聞其在南皮，\n故因環封三縣。\n\n番君將梅鋗功多，\n故封十萬戶侯。\n項王自立為西楚霸王，\n王九郡，\n都彭城。\n\n漢之元年四月，\n諸侯罷戲下，\n各就國。\n項王出之國，\n使人徙義帝，\n曰：\n「古之帝者地方千里，\n必居上游。」\n\n乃使使徙義帝長沙郴縣。\n趣義帝行，\n其群臣稍稍背叛之，\n乃陰令衡山、臨江王擊殺之江中。\n\n韓王成無軍功，\n項王不使之國，\n與俱至彭城，\n廢以為侯，\n已又殺之。\n臧荼之國，\n因逐韓廣之遼東，\n廣弗德，\n荼擊殺廣無終，\n并王其地。\n\n田榮聞項羽徙齊王巿膠東，\n而立齊將田都為齊王，\n乃大怒，\n不肯遣齊王之膠東，\n因以齊反，\n迎擊田都。\n田都走楚。\n齊王巿畏項王，\n乃亡之膠東就國。\n\n田榮怒，\n追擊殺之即墨。\n榮因自立為齊王，\n而西擊殺濟北王田安，\n并王三齊。\n榮與彭越將軍印，\n令反梁地。\n\n陳餘陰使張同、夏說說齊王田榮曰：\n「項羽為天下宰，\n不平。\n今盡王故王於醜地，\n而王其群臣諸將善地，\n逐其故主趙王，\n乃北居代，\n餘以為不可。\n\n聞大王起兵，\n且不聽不義，\n願大王資餘兵，\n請以擊常山，\n以復趙王，\n請以國為扞蔽。」\n\n齊王許之，\n因遣兵之趙。\n陳餘悉發三縣兵，\n與齊并力擊常山，\n大破之。\n張耳走歸漢。\n陳餘迎故趙王歇於代，\n反之趙。\n趙王因立陳餘為代王。\n\n是時，\n漢還定三秦。\n項羽聞漢王皆已并關中，\n且東，\n齊、趙叛之：\n大怒。\n乃以故吳令鄭昌為韓王，\n以距漢。\n令蕭公角等擊彭越。\n彭越敗蕭公角等。\n\n漢使張良徇韓，\n乃遺項王書曰：\n「漢王失職，\n欲得關中，\n如約即止，\n不敢東。」\n\n又以齊、梁反書遺項王曰：\n「齊欲與趙并滅楚。」\n楚以此故無西意，\n而北擊齊。\n徵兵九江王布。\n布稱疾不往，\n使將將數千人行。\n項王由此怨布也。\n\n漢之二年冬，\n項羽遂北至城陽，\n田榮亦將兵會戰。\n田榮不勝，\n走至平原，\n平原民殺之。\n遂北燒夷齊城郭室屋，\n皆阬田榮降卒，\n係虜其老弱婦女。\n\n徇齊至北海，\n多所殘滅。\n齊人相聚而叛之。\n於是田榮弟田橫收齊亡卒得數萬人，\n反城陽。\n項王因留，\n連戰未能下。\n\n春，\n漢王部五諸侯兵，\n凡五十六萬人，\n東伐楚。\n項王聞之，\n即令諸將擊齊，\n而自以精兵三萬人南從魯出胡陵。\n\n四月，\n漢皆已入彭城，\n收其貨寶美人，\n日置酒高會。\n項王乃西從蕭，\n晨擊漢軍而東，\n至彭城，\n日中，\n大破漢軍。\n\n漢軍皆走，\n相隨入穀、泗水，\n殺漢卒十餘萬人。\n漢卒皆南走山，\n楚又追擊至靈壁東睢水上。\n漢軍卻，\n為楚所擠，\n多殺，\n漢卒十餘萬人皆入睢水，\n睢水為之不流。\n\n圍漢王三帀。\n於是大風從西北而起，\n折木發屋，\n揚沙石，\n窈冥晝晦，\n逢迎楚軍。\n楚軍大亂，\n壞散，\n而漢王乃得與數十騎遁去。\n\n欲過沛，\n收家室而西；\n楚亦使人追之沛，\n取漢王家；\n家皆亡，\n不與漢王相見。\n漢王道逢得孝惠、魯元，\n乃載行。\n\n楚騎追漢王，\n漢王急，\n推墮孝惠、魯元車下，\n滕公常下收載之。\n如是者三。\n曰：\n「雖急不可以驅，\n柰何棄之？」\n\n於是遂得脫。\n求太公、呂后不相遇。\n審食其從太公、呂后閒行，\n求漢王，\n反遇楚軍。\n楚軍遂與歸，\n報項王，\n項王常置軍中。\n\n是時呂后兄周呂侯為漢將兵居下邑，\n漢王閒往從之，\n稍稍收其士卒。\n至滎陽，\n諸敗軍皆會，\n蕭何亦發關中老弱未傅悉詣滎陽，\n復大振。\n\n楚起於彭城，\n常乘勝逐北，\n與漢戰滎陽南京、索閒，\n漢敗楚，\n楚以故不能過滎陽而西。\n\n項王之救彭城，\n追漢王至滎陽，\n田橫亦得收齊，\n立田榮子廣為齊王。\n漢王之敗彭城，\n諸侯皆復與楚而背漢。\n漢軍滎陽，\n築甬道屬之河，\n以取敖倉粟。\n\n漢之三年，\n項王數侵奪漢甬道，\n漢王食乏，\n恐，\n請和，\n割滎陽以西為漢。\n\n項王欲聽之。\n歷陽侯范增曰：\n「漢易與耳，\n今釋弗取，\n後必悔之。」\n項王乃與范增急圍滎陽。\n\n漢王患之，\n乃用陳平計閒項王。\n項王使者來，\n為太牢具，\n舉欲進之。\n見使者，\n詳驚愕曰：\n「吾以為亞父使者，\n乃反項王使者。」\n\n更持去，\n以惡食食項王使者。\n使者歸報項王，\n項王乃疑范增與漢有私，\n稍奪之權。\n\n范增大怒，\n曰：\n「天下事大定矣，\n君王自為之。\n願賜骸骨歸卒伍。」\n項王許之。\n行未至彭城，\n疽發背而死。\n\n漢將紀信說漢王曰：\n「事已急矣，\n請為王誑楚為王，\n王可以閒出。」\n於是漢王夜出女子滎陽東門被甲二千人，\n楚兵四面擊之。\n\n紀信乘黃屋車，\n傅左纛，\n曰：\n「城中食盡，\n漢王降。」\n楚軍皆呼萬歲。\n漢王亦與數十騎從城西門出，\n走成皋。\n\n項王見紀信，\n問：\n「漢王安在？」\n信曰：\n「漢王已出矣。」\n項王燒殺紀信。\n\n漢王使御史大夫周苛、樅公、魏豹守榮陽。\n周苛、樅公謀曰：\n「反國之王，\n難與守城。」\n乃共殺魏豹。\n\n楚下滎陽城，\n生得周苛。\n項王謂周苛曰：\n「為我將，\n我以公為上將軍，\n封三萬戶。」\n\n周苛罵曰：\n「若不趣降漢，\n漢今虜若，\n若非漢敵也。」\n項王怒，\n烹周苛，\n并殺樅公。\n\n漢王之出滎陽，\n南走宛、葉，\n得九江王布，\n行收兵，\n復入保成皋。\n\n漢之四年，\n項王進兵圍成皋。\n漢王逃，\n獨與滕公出成皋北門，\n渡河走脩武，\n從張耳、韓信軍。\n\n諸將稍稍得出成皋，\n從漢王。\n楚遂拔成皋，\n欲西。\n漢使兵距之鞏，\n令其不得西。\n\n是時，\n彭越渡河擊楚東阿，\n殺楚將軍薛公。\n項王乃自東擊彭越。\n\n漢王得淮陰侯兵，\n欲渡河南。\n鄭忠說漢王，\n乃止壁河內。\n使劉賈將兵佐彭越，\n燒楚積聚。\n項王東擊破之，\n走彭越。\n\n漢王則引兵渡河，\n復取成皋，\n軍廣武，\n就敖倉食。\n項王已定東海來，\n西，\n與漢俱臨廣武而軍，\n相守數月。\n\n當此時，\n彭越數反梁地，\n絕楚糧食，\n項王患之。\n為高俎，\n置太公其上，\n告漢王曰：\n「今不急下，\n吾烹太公。」\n\n漢王曰：\n「吾與項羽俱北面受命懷王，\n曰『約為兄弟』，\n吾翁即若翁，\n必欲烹而翁，\n則幸分我一桮羹。」\n\n項王怒，\n欲殺之。\n項伯曰：\n「天下事未可知，\n且為天下者不顧家，\n雖殺之無益，\n祇益禍耳。」\n項王從之。\n\n楚漢久相持未決，\n丁壯苦軍旅，\n老弱罷轉漕。\n項王謂漢王曰：\n「天下匈匈數歲者，\n徒以吾兩人耳，\n願與漢王挑戰決雌雄，\n毋徒苦天下之民父子為也。」\n\n漢王笑謝曰：\n「吾寧鬭智，\n不能鬭力。」\n\n項王令壯士出挑戰。\n漢有善騎射者樓煩，\n楚挑戰三合，\n樓煩輒射殺之。\n項王大怒，\n乃自被甲持戟挑戰。\n\n樓煩欲射之，\n項王瞋目叱之，\n樓煩目不敢視，\n手不敢發，\n遂走還入壁，\n不敢復出。\n漢王使人閒問之，\n乃項王也。\n漢王大驚。\n\n於是項王乃即漢王相與臨廣武閒而語。\n漢王數之，\n項王怒，\n欲一戰。\n漢王不聽，\n項王伏弩射中漢王。\n漢王傷，\n走入成皋。\n\n項王聞淮陰侯已舉河北，\n破齊、趙，\n且欲擊楚，\n乃使龍且往擊之。\n淮陰侯與戰，\n騎將灌嬰擊之，\n大破楚軍，\n殺龍且。\n\n韓信因自立為齊王。\n項王聞龍且軍破，\n則恐，\n使盱台人武涉往說淮陰侯。\n淮陰侯弗聽。\n\n是時，\n彭越復反，\n下梁地，\n絕楚糧。\n\n項王乃謂海春侯大司馬曹咎等曰：\n「謹守成皋，\n則漢欲挑戰，\n慎勿與戰，\n毋令得東而已。\n我十五日必誅彭越，\n定梁地，\n復從將軍。」\n\n乃東，\n行擊陳留、\n外黃。\n\n外黃不下。\n數日，\n已降，\n項王怒，\n悉令男子年十五已上詣城東，\n欲阬之。\n外黃令舍人兒年十三，\n往說項王曰：\n「彭越彊劫外黃，\n外黃恐，\n故且降，\n待大王。\n大王至，\n又皆阬之，\n百姓豈有歸心？\n從此以東，\n梁地十餘城皆恐，\n莫肯下矣。」項王然其言，\n乃赦外黃當阬者。\n東至睢陽，\n聞之皆爭下項王。\n\n漢果數挑楚軍戰，\n楚軍不出。\n使人辱之，\n五六日，\n大司馬怒，\n渡兵汜水。\n士卒半渡，\n漢擊之，\n大破楚軍，\n盡得楚國貨賂。\n\n大司馬咎、長史翳、塞王欣皆自剄汜水上。\n大司馬咎者，\n故蘄獄掾，\n長史欣亦故櫟陽獄吏，\n兩人嘗有德於項梁，\n是以項王信任之。\n\n當是時，\n項王在睢陽，\n聞海春侯軍敗，\n則引兵還。\n漢軍方圍鍾離眛於滎陽東，\n項王至，\n漢軍畏楚，\n盡走險阻。\n\n是時，\n漢兵盛食多，\n項王兵罷食絕。\n\n漢遣陸賈說項王，\n請太公，\n項王弗聽。\n漢王復使侯公往說項王，\n項王乃與漢約，\n中分天下，\n割鴻溝以西者為漢，\n鴻溝而東者為楚。\n\n項王許之，\n即歸漢王父母妻子。\n軍皆呼萬歲。\n漢王乃封侯公為平國君。\n匿弗肯復見。\n曰：\n「此天下辯士，\n所居傾國，\n故號為平國君。」\n\n項王已約，\n乃引兵解而東歸。\n漢欲西歸，\n張良、陳平說曰：\n「漢有天下太半，\n而諸侯皆附之。\n楚兵罷食盡，\n此天亡楚之時也，\n不如因其機而遂取之。\n\n今釋弗擊，\n此所謂\n也。」\n『養虎自遺患』漢王聽之。\n漢五年，\n漢王乃追項王至陽夏南，\n止軍，\n與淮陰侯韓信、建成侯彭越期會而擊楚軍。\n至固陵，\n而信、越之兵不會。\n楚擊漢軍，\n大破之。\n漢王復入壁，\n深塹而自守。\n\n謂張子房曰：\n「諸侯不從約，\n為之柰何？」\n對曰：\n「楚兵且破，\n信、越未有分地，\n其不至固宜。\n君王能與共分天下，\n今可立致也。\n\n即不能，\n事未可知也。\n君王能自陳以東傅海，\n盡與韓信；\n睢陽以北至穀城，\n以與彭越：\n使各自為戰，\n則楚易敗也。」\n\n漢王曰：\n「善。」\n於是乃發使者告韓信、彭越曰：\n「并力擊楚。\n楚破，\n自陳以東傅海與齊王，\n睢陽以北至穀城與彭相國。」\n使者至，\n韓信、彭越皆報曰：\n「請今進兵。」\n\n韓信乃從齊往，\n劉賈軍從壽春並行，\n屠城父，\n至垓下。\n大司馬周殷叛楚，\n以舒屠六，\n舉九江兵，\n隨劉賈、彭越皆會垓下，\n詣項王。\n\n項王軍壁垓下，\n兵少食盡，\n漢軍及諸侯兵圍之數重。\n夜聞漢軍四面皆楚歌，\n項王乃大驚曰：\n「漢皆已得楚乎？\n是何楚人之多也！」\n項王則夜起，\n飲帳中。\n有美人名虞，\n常幸從；\n駿馬名騅，\n常騎之。\n\n於是項王乃悲歌忼慨，\n自為詩曰：\n「力拔山兮氣蓋世，\n時不利兮騅不逝。\n騅不逝兮可柰何，\n虞兮虞兮柰若何！」\n\n歌數闋，\n美人和之。\n項王泣數行下，\n左右皆泣，\n莫能仰視。\n\n於是項王乃上馬騎，\n麾下壯士騎從者八百餘人，\n直夜潰圍南出，\n馳走。\n\n平明，\n漢軍乃覺之，\n令騎將灌嬰以五千騎追之。\n項王渡淮，\n騎能屬者百餘人耳。\n\n項王至陰陵，\n迷失道，\n問一田父，\n田父紿曰「左」。\n左，\n乃陷大澤中。\n以故漢追及之。\n\n項王乃復引兵而東，\n至東城，\n乃有二十八騎。\n漢騎追者數千人。\n\n項王自度不得脫。\n謂其騎曰：\n「吾起兵至今八歲矣，\n身七十餘戰，\n所當者破，\n所擊者服，\n未嘗敗北，\n遂霸有天下。\n然今卒困於此，\n此天之亡我，\n非戰之罪也。\n\n今日固決死，\n願為諸君快戰，\n必三勝之，\n為諸君潰圍，\n斬將，\n刈旗，\n令諸君知天亡我，\n非戰之罪也。」\n乃分其騎以為四隊，\n四嚮。漢軍圍之數重。\n項王謂其騎曰：\n「吾為公取彼一將。」\n令四面騎馳下，\n期山東為三處。\n於是項王大呼馳下，\n漢軍皆披靡，\n遂斬漢一將。\n\n是時，\n赤泉侯為騎將，\n追項王，\n項王瞋目而叱之，\n赤泉侯人馬俱驚，\n辟易數里，\n\n與其騎會為三處。\n漢軍不知項王所在，\n乃分軍為三，\n復圍之。\n項王乃馳，\n復斬漢一都尉，\n殺數十百人，\n復聚其騎，\n亡其兩騎耳。\n\n乃謂其騎曰：\n「何如？」\n騎皆伏曰：\n「如大王言。」於是項王乃欲東渡烏江。\n\n烏江亭長檥船待，\n謂項王曰：\n「江東雖小，\n地方千里，\n眾數十萬人，\n亦足王也。\n願大王急渡。\n今獨臣有船，\n漢軍至，\n無以渡。」\n\n項王笑曰：\n「天之亡我，\n我何渡為！\n且籍與江東子弟八千人渡江而西，\n今無一人還，\n縱江東父兄憐而王我，\n我何面目見之？\n縱彼不言，\n籍獨不愧於心乎？」\n\n乃謂亭長曰：\n「吾知公長者。\n吾騎此馬五歲，\n所當無敵，\n嘗一日行千里，\n不忍殺之，\n以賜公。」\n\n乃令騎皆下馬步行，\n持短兵接戰。\n獨籍所殺漢軍數百人。\n項王身亦被十餘創。\n顧見漢騎司馬呂馬童，\n曰：\n「若非吾故人乎？」\n馬童面之，\n指王翳曰：\n「此項王也。」\n\n項王乃曰：\n「吾聞漢購我頭千金，\n邑萬戶，\n吾為若德。」\n乃自刎而死。\n王翳取其頭，\n餘騎相蹂踐爭項王，\n相殺者數十人。\n\n最其後，\n郎中騎楊嘉，\n騎司馬呂馬童，\n郎中呂勝、楊武各得其一體。\n五人共會其體，\n皆是。\n故分其地為五：\n封呂馬童為中水侯，\n封王翳為杜衍侯，\n封楊喜為赤泉侯，\n封楊武為吳防侯，\n封呂勝為涅陽侯。\n\n項王已死，\n楚地皆降漢，\n獨魯不下。\n漢乃引天下兵欲屠之，\n為其守禮義，\n為主死節，\n乃持項王頭視魯，\n魯父兄乃降。\n\n始，楚懷王\n初封項籍為魯公，\n及其死，\n魯最後下，\n故以魯公禮葬項王穀城。\n漢王為發哀，\n泣之而去。\n諸項氏枝屬，\n漢王皆不誅。\n乃封項伯為射陽侯。\n桃侯、平皋侯、玄武侯皆項氏，\n賜姓劉。\n\n太史公曰：\n吾聞之周生曰\n「舜目蓋重瞳子」，\n又聞項羽亦重瞳子。\n羽豈其苗裔邪？\n何興之暴也！\n夫秦失其政，\n陳涉首難，\n豪傑蠭起，\n相與並爭，\n不可勝數。\n\n然羽非有尺寸乘埶，\n起隴畝之中，\n三年，\n遂將五諸侯滅秦，\n分裂天下，\n而封王侯，\n政由羽出，\n號為「霸王」，\n位雖不終，\n近古以來未嘗有也。\n及羽背關懷楚，\n放逐義帝而自立，\n怨王侯叛己，\n難矣。\n自矜功伐，\n奮其私智而不師古，\n謂霸王之業，\n欲以力征經營天下，\n五年卒亡其國，\n身死東城，\n尚不覺寤而不自責，\n過矣。\n乃引「天亡我，\n非用兵之罪也」，\n豈不謬哉！\n1.8《高祖本紀》\n\n高祖，\n沛豐邑中陽里人，\n姓劉氏，\n字季。\n父曰太公，\n母曰劉媼。\n\n其先劉媼嘗息大澤之陂，\n夢與神遇。\n是時雷電晦冥，\n太公往視，\n則見蛟龍於其上。\n已而有身，\n遂產高祖。\n\n高祖為人，\n隆準而龍顏，\n美須髯，\n左股有七十二黑子。\n仁而愛人，\n喜施，\n意豁如也。\n常有大度，\n不事家人生產作業。\n\n及壯，\n試為吏，\n為泗水亭長，\n廷中吏無所不狎侮。\n好酒及色。\n常從王媼、武負貰酒，\n醉臥，\n武負、王媼見其上常有龍，\n怪之。\n\n高祖每酤留飲，\n酒讎數倍。\n及見怪，\n歲竟，\n此兩家常折券棄責。\n\n高祖常繇咸陽，\n縱觀，\n觀秦皇帝，\n喟然太息曰：\n「嗟乎，\n大丈夫當如此也！」\n單父人呂公善沛令，\n避仇從之客，\n因家沛焉。\n沛中豪桀吏聞令有重客，\n皆往賀。\n蕭何為主吏，\n主進，\n令諸大夫曰：\n「進不滿千錢，\n坐之堂下。」\n\n高祖為亭長，\n素易諸吏，\n乃紿為謁曰「賀錢萬」，\n實不持一錢。\n謁入，\n呂公大驚，\n起，\n迎之門。\n\n呂公者，\n好相人，\n見高祖狀貌，\n因重敬之，\n引入坐。\n蕭何曰：\n「劉季固多大言，\n少成事。」\n高祖因狎侮諸客，\n遂坐上坐，\n無所詘。\n酒闌，\n呂公因目固留高祖。\n高祖竟酒，\n後。\n\n呂公曰：\n「臣少好相人，\n相人多矣，\n無如季相，\n願季自愛。\n臣有息女，\n願為季箕帚妾。」\n酒罷，\n呂媼怒呂公曰：\n「公始常欲奇此女，\n與貴人。\n沛令善公，\n求之不與，\n何自妄許與劉季？」\n\n呂公曰：\n「此非兒女子所知也。」\n卒與劉季。\n呂公女乃呂后也，\n生孝惠帝、魯元公主。\n高祖為亭長時，\n常告歸之田。\n呂后與兩子居田中耨，\n有一老父過請飲，\n呂后因餔之。\n\n老父相呂后曰：\n「夫人天下貴人。」\n令相兩子，\n見孝惠，\n曰：\n「夫人所以貴者，\n乃此男也。」\n相魯元，\n亦皆貴。\n\n老父已去，\n高祖適從旁舍來，\n呂后具言客有過，\n相我子母皆大貴。\n高祖問，\n曰：\n「未遠。」\n乃追及，\n問老父。\n\n老父曰：\n「鄉者夫人嬰兒皆似君，\n君相貴不可言。」\n高祖乃謝曰：\n「誠如父言，\n不敢忘德。」\n及高祖貴，\n遂不知老父處。\n\n高祖為亭長，\n乃以竹皮為冠，\n令求盜之薛治之，\n時時冠之，\n及貴常冠，\n所謂「劉氏冠」乃是也。\n\n高祖以亭長為縣送徒酈山，\n徒多道亡。\n自度比至皆亡之，\n到豐西澤中，\n止飲，\n夜乃解縱所送徒。\n曰：\n「公等皆去，\n吾亦從此逝矣！」\n\n徒中壯士願從者十餘人。\n高祖被酒，\n夜徑澤中，\n令一人行前。\n行前者還報曰：\n「前有大蛇當徑，\n願還。」\n高祖醉，曰：\n「壯士行，何畏！」\n乃前，\n拔劍擊斬蛇。\n\n蛇遂分為兩，\n徑開。\n行數里，\n醉，因臥。\n\n後人來至蛇所，\n有一老嫗夜哭。\n人問何哭，\n嫗曰：\n「人殺吾子，\n故哭之。」\n人曰：\n「嫗子何為見殺？」\n\n嫗曰：\n「吾子，\n白帝子也，\n化為蛇，\n當道，\n今為赤帝子斬之，\n故哭。」\n人乃以嫗為不誠，\n欲告之，\n嫗因忽不見。\n\n後人至，\n高祖覺。\n後人告高祖，\n高祖乃心獨喜，\n自負。\n諸從者日益畏之。\n秦始皇帝常曰\n「東南有天子氣」，\n於是因東游以厭之。\n高祖即自疑，\n亡匿，\n隱於芒、碭山澤巖石之閒。\n呂后與人俱求，\n常得之。\n\n高祖怪問之。\n呂后曰：\n「季所居上常有雲氣，\n故從往常得季。」\n高祖心喜。\n沛中子弟或聞之，\n多欲附者矣。\n秦二世元年秋，\n陳勝等起蘄，\n至陳而王，\n號為「張楚」。\n諸郡縣皆多殺其長吏以應陳涉。\n\n沛令恐，\n欲以沛應涉。\n掾、主吏蕭何、曹參乃曰：\n「君為秦吏，\n今欲背之，\n率沛子弟，\n恐不聽。\n願君召諸亡在外者，\n可得數百人，\n因劫眾，\n眾不敢不聽。」\n乃令樊噲召劉季。\n劉季之眾已數十百人矣。\n\n於是樊噲從劉季來。\n沛令後悔，\n恐其有變，\n乃閉城城守，\n欲誅蕭、曹。\n蕭、曹恐，\n踰城保劉季。\n劉季乃書帛射城上，\n謂沛父老曰：\n「天下苦秦久矣。\n今父老雖為沛令守，\n諸侯並起，\n今屠沛。\n\n沛今共誅令，\n擇子弟可立者立之，\n以應諸侯，\n則家室完。\n不然，\n父子俱屠，\n無為也。」\n父老乃率子弟共殺沛令，\n開城門迎劉季，\n欲以為沛令。\n劉季曰：\n「天下方擾，\n諸侯並起，\n今置將不善，\n壹敗塗地。\n\n吾非敢自愛，\n恐能薄，\n不能完父兄子弟。\n此大事，\n願更相推擇可者。」\n蕭、曹等皆文吏，\n自愛，\n恐事不就，\n後秦種族其家，\n盡讓劉季。\n諸父老皆曰：\n「平生所聞劉季諸珍怪，\n當貴，\n且卜筮之，\n莫如劉季最吉。」\n\n於是劉季數讓。\n眾莫敢為，\n乃立季為沛公。\n祠黃帝，\n祭蚩尤於沛庭，\n而釁鼓旗，\n幟皆赤。\n由所殺蛇白帝子，\n殺者赤帝子，\n故上赤。\n於是少年豪吏如蕭、曹、樊噲等皆為收沛子弟二三千人，\n攻胡陵、方與，\n還守豐。\n\n秦二世二年，\n陳涉之將周章軍西至戲而還。\n燕、趙、齊、魏皆自立為王。\n項氏起吳。\n秦泗川監平將兵圍豐，\n二日，\n出與戰，\n破之。\n命雍齒守豐，\n引兵之薛。\n\n泗川守壯敗於薛，\n走至戚，\n沛公左司馬得泗川守壯，\n殺之。\n沛公還軍亢父，\n至方與，\n周市來攻方與未戰。\n陳王使魏人周巿略地。\n\n周巿使人謂雍齒曰：\n「豐，\n故梁徙也。\n今魏地已定者數十城。\n齒今下魏，\n魏以齒為侯守豐。\n不下，\n且屠豐。」\n\n雍齒雅不欲屬沛公，\n及魏招之，\n即反為魏守豐。\n沛公引兵攻豐，\n不能取。\n沛公病，\n還之沛。\n\n沛公怨雍齒與豐子弟叛之，\n聞東陽甯君、秦嘉立景駒為假王，\n在留，\n乃往從之，\n欲請兵以攻豐。\n是時秦將章邯從陳，\n別將司馬將兵北定楚地，\n屠相，\n至碭。\n\n東陽甯君、沛公引兵西，\n與戰蕭西，\n不利。\n還收兵聚留，\n引兵攻碭，\n三日乃取碭。\n因收碭兵，\n得五六千人。\n攻下邑，\n拔之。\n還軍豐。\n\n聞項梁在薛，\n從騎百餘往見之。\n項梁益沛公卒五千人，\n五大夫將十人。\n沛公還，\n引兵攻豐。\n從項梁月餘，\n項羽已拔襄城還。\n項梁盡召別將居薛。\n聞陳王定死，\n因立楚後懷王孫心為楚王，\n治盱台。\n項梁號武信君。\n\n居數月，\n北攻亢父，\n救東阿，\n破秦軍。\n齊軍歸，\n楚獨追北，\n使沛公、項羽別攻城陽，\n屠之。\n軍濮陽之東，\n與秦軍戰，\n破之。\n\n秦軍復振，\n守濮陽，\n環水。\n楚軍去而攻定陶，\n定陶未下。\n沛公與項羽西略地至雍丘之下，\n與秦軍戰，\n大破之，\n斬李由。\n還攻外黃，\n外黃未下。\n\n項梁再破秦軍，\n有驕色。\n宋義諫，\n不聽。\n秦益章邯兵，\n夜銜枚擊項梁，\n大破之定陶，\n項梁死。\n\n沛公與項羽方攻陳留，\n聞項梁死，\n引兵與呂將軍俱東。\n呂臣軍彭城東，\n項羽軍彭城西，\n沛公軍碭。\n\n章邯已破項梁軍，\n則以為楚地兵不足憂，\n乃渡河，\n北擊趙，\n大破之。\n當是之時，\n趙歇為王，\n秦將王離圍之鉅鹿城，\n此所謂河北之軍也。\n\n秦二世三年，\n楚懷王見項梁軍破，\n恐，\n徙盱台都彭城，\n并呂臣、項羽軍自將之。\n以沛公為碭郡長，\n封為武安侯，\n將碭郡兵。\n封項羽為長安侯，\n號為魯公。\n呂臣為司徒，\n其父呂青為令尹。\n\n趙數請救，\n懷王乃以宋義為上將軍，\n項羽為次將，\n范增為末將，\n北救趙。\n令沛公西略地入關。\n與諸將約，\n先入定關中者王之。\n\n當是時，\n秦兵彊，\n常乘勝逐北，\n諸將莫利先入關。\n獨項羽怨秦破項梁軍，\n奮，\n願與沛公西入關。\n\n懷王諸老將皆曰：\n「項羽為人僄悍猾賊。\n項羽嘗攻襄城，\n襄城無遺類，\n皆阬之，\n諸所過無不殘滅。\n且楚數進取，\n前陳王、項梁皆敗。\n不如更遣長者扶義而西，\n告諭秦父兄。\n\n秦父兄苦其主久矣，\n今誠得長者往，\n毋侵暴，\n宜可下。\n今項羽僄悍，\n今不可遣。\n獨沛公素寬大長者，\n可遣。」\n\n卒不許項羽，\n而遣沛公西略地，\n收陳王、項梁散卒。\n乃道碭至成陽，\n與杠里秦軍夾壁，\n破魏秦二軍。\n楚軍出兵擊王離，\n大破之。\n\n沛公引兵西，\n遇彭越昌邑，\n因與俱攻秦軍，\n戰不利。\n還至栗，\n遇剛武侯，\n奪其軍，\n可四千餘人，\n并之。\n與魏將皇欣、魏申徒武蒲之軍并攻昌邑，\n昌邑未拔。\n西過高陽。\n\n酈食其為監門，\n曰：\n「諸將過此者多，\n吾視沛公大人長者。」\n乃求見說沛公。\n沛公方踞床，\n使兩女子洗足。\n酈生不拜，\n長揖，\n曰：\n「足下必欲誅無道秦，\n不宜踞見長者。」\n\n於是沛公起，\n攝衣謝之，\n延上坐。\n食其說沛公襲陳留，\n得秦積粟。\n\n乃以酈食其為廣野君，\n酈商為將，\n將陳留兵，\n與偕攻開封，\n開封未拔。\n西與秦將楊熊戰白馬，\n又戰曲遇東，\n大破之。\n楊熊走之滎陽，\n二世使使者斬以徇。\n\n南攻潁陽，\n屠之。\n因張良遂略韓地轘轅。\n當是時，\n趙別將司馬卬方欲渡河入關，\n沛公乃北攻平陰，\n絕河津。\n南，\n戰雒陽東，\n\n軍不利，\n還至陽城，\n收軍中馬騎，\n與南陽守齮戰犨東，\n破之。\n略南陽郡，\n南陽守齮走，\n保城守宛。\n\n沛公引兵過而西。\n張良諫曰：\n「沛公雖欲急入關，\n秦兵尚眾，\n距險。\n今不下宛，\n宛從後擊，\n彊秦在前，\n此危道也。」\n\n於是沛公乃夜引兵從他道還，\n更旗幟，\n黎明，\n圍宛城三帀。\n南陽守欲自剄。\n其舍人陳恢曰：\n「死未晚也。」\n乃踰城見沛公，\n曰：\n「臣聞足下約，\n先入咸陽者王之。\n今足下留守宛。\n\n宛，\n大郡之都也，\n連城數十，\n人民眾，\n積蓄多，\n吏人自以為降必死，\n故皆堅守乘城。\n\n今足下盡日止攻，\n士死傷者必多；\n引兵去宛，\n宛必隨足下後：\n足下前則失咸陽之約，\n後又有彊宛之患。\n\n為足下計，\n莫若約降，\n封其守，\n因使止守，\n引其甲卒與之西。\n諸城未下者，\n聞聲爭開門而待，\n足下通行無所累。」\n\n沛公曰：\n「善。」\n乃以宛守為殷侯，\n封陳恢千戶。\n引兵西，\n無不下者。\n至丹水，\n高武侯鰓、襄侯王陵降西陵。\n還攻胡陽，\n遇番君別將梅鋗，\n與皆，\n降析、酈。\n\n遣魏人甯昌使秦，\n使者未來。\n是時章邯已以軍降項羽於趙矣。\n初，\n項羽與宋義北救趙，\n及項羽殺宋義，\n代為上將軍，\n諸將黥布皆屬，\n破秦將王離軍，\n降章邯，\n諸侯皆附。\n\n及趙高已殺二世，\n使人來，\n欲約分王關中。\n沛公以為詐，\n乃用張良計，\n使酈生、陸賈往說秦將，\n啗以利，\n因襲攻武關，\n破之。\n\n又與秦軍戰於藍田南，\n益張疑兵旗幟，\n諸所過毋得掠鹵，\n秦人憙，\n秦軍解，\n因大破之。\n又戰其北，\n大破之。\n乘勝，\n遂破之。\n\n漢元年十月，\n沛公兵遂先諸侯至霸上。\n秦王子嬰素車白馬，\n係頸以組，\n封皇帝璽符節，\n降軹道旁。\n\n諸將或言誅秦王。\n沛公曰：\n「始懷王遣我，\n固以能寬容；\n且人已服降，\n又殺之，\n不祥。」\n乃以秦王屬吏，\n遂西入咸陽。\n\n欲止宮休舍，\n樊噲、張良諫，\n乃封秦重寶財物府庫，\n還軍霸上。\n召諸縣父老豪桀曰：\n「父老苦秦苛法久矣，\n誹謗者族，\n偶語者棄市。\n吾與諸侯約，\n先入關者王之，\n吾當王關中。\n\n與父老約，\n法三章耳：\n殺人者死，\n傷人及盜抵罪。\n餘悉除去秦法。\n諸吏人皆案堵如故。\n凡吾所以來，\n為父老除害，\n非有所侵暴，\n無恐！\n且吾所以還軍霸上，\n待諸侯至而定約束耳。」\n\n乃使人與秦吏行縣鄉邑，\n告諭之。\n秦人大喜，\n爭持牛羊酒食獻饗軍士。\n沛公又讓不受，\n曰：\n「倉粟多，\n非乏，\n不欲費人。」\n人又益喜，\n唯恐沛公不為秦王。\n\n或說沛公曰：\n「秦富十倍天下，\n地形彊。\n今聞章邯降項羽，\n項羽乃號為雍王，\n王關中。\n今則來，\n沛公恐不得有此。\n可急使兵守函谷關，\n無內諸侯軍，\n稍徵關中兵以自益，\n距之。」\n沛公然其計，\n從之。\n\n十一月中，\n項羽果率諸侯兵西，\n欲入關，\n關門閉。\n聞沛公已定關中，\n大怒，\n使黥布等攻破函谷關。\n十二月中，\n遂至戲。\n\n沛公左司馬曹無傷聞項王怒，\n欲攻沛公，\n使人言項羽曰：\n「沛公欲王關中，\n令子嬰為相，\n珍寶盡有之。」\n欲以求封。\n\n亞父勸項羽擊沛公。\n方饗士，\n旦日合戰。\n是時項羽兵四十萬，\n號百萬。\n沛公兵十萬，\n號二十萬，\n力不敵。\n\n會項伯欲活張良，\n夜往見良，\n因以文諭項羽，\n項羽乃止。\n沛公從百餘騎，\n驅之鴻門，\n見謝項羽。\n\n項羽曰：\n「此沛公左司馬曹無傷言之。\n不然，\n籍何以生此！」\n沛公以樊噲、張良故，\n得解歸。\n歸，\n立誅曹無傷。\n\n項羽遂西，\n屠燒咸陽秦宮室，\n所過無不殘破。\n秦人大失望，\n然恐，\n不敢不服耳。\n項羽使人還報懷王。\n懷王曰：\n「如約。」\n\n項羽怨懷王不肯令與沛公俱西入關，\n而北救趙，\n後天下約。\n乃曰：\n「懷王者，\n吾家項梁所立耳，\n非有功伐，\n何以得主約！\n本定天下，\n諸將及籍也。」\n乃詳尊懷王為義帝，\n實不用其命。\n\n正月，\n項羽自立為西楚霸王，\n王梁、楚地九郡，\n都彭城。\n負約，\n更立沛公為漢王，\n王巴、蜀、漢中，\n都南鄭。\n\n三分關中，\n立秦三將：\n章邯為雍王，\n都廢丘；\n司馬欣為塞王，\n都櫟陽；\n董翳為翟王，\n都高奴。\n\n楚將瑕丘申陽為河南王，\n都洛陽。\n趙將司馬卬為殷王，\n都朝歌。\n趙王歇徙王代。\n趙相張耳為常山王，\n都襄國。\n當陽君黥布為九江王，\n都六。\n\n懷王柱國共敖為臨江王，\n都江陵。\n番君吳芮為衡山王，\n都邾。\n燕將臧荼為燕王，\n都薊。\n故燕王韓廣徙王遼東。\n廣不聽，\n臧荼攻殺之無終。\n封成安君陳餘河閒三縣，\n居南皮。\n封梅鋗十萬戶。\n\n四月，\n兵罷戲下，\n諸侯各就國。\n漢王之國，\n項王使卒三萬人從，\n楚與諸侯之慕從者數萬人，\n從杜南入蝕中。\n去輒燒絕棧道，\n以備諸侯盜兵襲之，\n亦示項羽無東意。\n\n至南鄭，\n諸將及士卒多道亡歸，\n士卒皆歌思東歸。\n韓信說漢王曰：\n「項羽王諸將之有功者，\n而王獨居南鄭，\n是遷也。\n\n軍吏士卒皆山東之人也，\n日夜跂而望歸，\n及其鋒而用之，\n可以有大功。\n天下已定，\n人皆自寧，\n不可復用。\n不如決策東鄉，\n爭權天下。」\n項羽出\n「關，\n曰：\n使人徙義帝。「古之帝者\n地方\n千里，必居上\n游。」\n乃使使徙義帝長\n沙郴縣，\n趣\n義帝行，群臣\n\n稍倍叛之，\n乃陰令衡山王、\n臨江王擊之，\n殺義帝江南。\n項羽怨田榮，\n立齊將田都為齊王。\n田榮怒，\n因自立為齊王，\n殺田都而反楚；\n予彭越將軍印，\n令反梁地。\n楚令蕭公角擊彭越，\n彭越大破之。\n\n陳餘怨項羽之弗王己也，\n令夏說說田榮，\n請兵擊張耳。\n齊予陳餘兵，\n擊破常山王張耳，\n張耳亡歸漢。\n迎趙王歇於代，\n復立為趙王。\n趙王因立陳餘為代王。\n項羽大怒，\n北擊齊。\n\n八月，\n漢王用韓信之計，\n從故道還，\n襲雍王章邯。\n邯迎擊漢陳倉，\n雍兵敗，\n還走；\n止戰好畤，\n又復敗，\n走廢丘。\n\n漢王遂定雍地。\n東至咸陽，\n引兵圍雍王廢丘，\n而遣諸將略定隴西、北地、上郡。\n令將軍薛歐、王吸出武關，\n因王陵兵南陽，\n以迎太公、呂后於沛。\n楚聞之，\n發兵距之陽夏，\n不得前。\n令故吳令鄭昌為韓王，\n距漢兵。\n\n二年，\n漢王東略地，\n塞王欣、翟王翳、河南王申陽皆降。\n韓王昌不聽，\n使韓信擊破之。\n於是置隴西、北地、上郡、渭南、河上、中地郡；\n關外置河南郡。\n更立韓太尉信為韓王。\n諸將以萬人若以一郡降者，\n封萬戶。\n\n繕治河上塞。\n諸故秦苑囿園池，\n皆令人得田之。\n正月，\n虜雍王弟章平。\n大赦罪人。\n漢王之出關至陝，\n撫關外父老，\n還，\n張耳來見，\n漢王厚遇之。\n\n二月，\n令除秦社稷，\n更立漢社稷。\n\n三月，\n漢王從臨晉渡，\n魏王豹將兵從。\n下河內，\n虜殷王，\n置河內郡。\n南渡平陰津，\n至雒陽。\n新城三老董公遮說漢王以義帝死故。\n漢王聞之，\n袒而大哭。\n遂為義帝發喪，\n臨三日。\n發使者告諸侯曰：\n「天下共立義帝，\n北面事之。\n今項羽放殺義帝於江南，\n大逆無道。\n\n寡人親為發喪，\n諸侯皆縞素。\n悉發關內兵，\n收三河士，\n南浮江漢以下，\n願從諸侯王擊楚之殺義帝者。」\n是時項王北擊齊，\n田榮與戰城陽。\n田榮敗，\n走平原，\n平原民殺之。\n齊皆降楚。\n楚因焚燒其城郭，\n係虜其子女。\n齊人叛之。\n\n田榮弟橫立榮子廣為齊王，\n齊王反楚城陽。\n項羽雖聞漢東，\n既已連齊兵，\n欲遂破之而擊漢。\n漢王以故得劫五諸侯兵，\n遂入彭城。\n\n項羽聞之，\n乃引兵去齊，\n從魯出胡陵，\n至蕭，\n與漢大戰彭城靈壁東睢水上，\n大破漢軍，\n多殺士卒，\n睢水為之不流。\n乃取漢王父母妻子於沛，\n置之軍中以為質。\n\n當是時，\n諸侯見楚彊漢敗，\n還皆去漢復為楚。\n塞王欣亡入楚。\n呂后兄周呂侯為漢將兵，\n居下邑。\n漢王從之，\n稍收士卒，\n軍碭。\n漢王乃西過梁地，\n至虞。\n\n使謁者隨何之九江王布所，\n曰：\n「公能令布舉兵叛楚，\n項羽必留擊之。\n得留數月，\n吾取天下必矣。」\n隨何往說九江王布，\n布果背楚。\n楚使龍且往擊之。\n\n漢王之敗彭城而西，\n行使人求家室，\n家室亦亡，\n不相得。\n敗後乃獨得孝惠，\n六月，\n立為太子，\n大赦罪人。\n令太子守櫟陽，\n諸侯子在關中者皆集櫟陽為衛。\n\n引水灌廢丘，\n廢丘降，\n章邯自殺。\n更名廢丘為槐里。\n於是令祠官祀天地四方上帝山川，\n以時祀之。\n興關內卒乘塞。\n\n是時九江王布與龍且戰，\n不勝，\n與隨何閒行歸漢。\n漢王稍收士卒，\n與諸將及關中卒益出，\n是以兵大振滎陽，\n破楚京、索閒。\n\n三年，\n魏王豹謁歸視親矣，\n至即絕河津，\n反為楚。\n漢王使酈生說豹，\n豹不聽。\n漢王遣將軍韓信擊，\n大破之，\n虜豹。\n\n遂定魏地，\n置三郡，\n曰河東、太原、上黨。\n漢王乃令張耳與韓信遂東下井陘擊趙，\n斬陳餘、趙王歇。\n其明年，\n立張耳為趙王。\n漢王軍滎陽南，\n築甬道屬之河，\n以取敖倉。\n與項羽相距歲餘。\n\n項羽數侵奪漢甬道，\n漢軍乏食，\n遂圍漢王。\n漢王請和，\n割滎陽以西者為漢。\n項王不聽。\n漢王患之，\n乃用陳平之計，\n予陳平金四萬斤，\n以閒疏楚君臣。\n\n於是項羽乃疑亞父。\n亞父是時勸項羽遂下滎陽，\n及其見疑，\n乃怒，\n辭老，\n願賜骸骨歸卒伍，\n未至彭城而死。\n\n漢軍絕食，\n乃夜出女子東門二千餘人，\n被甲，\n楚因四面擊之。\n將軍紀信乃乘王駕，\n詐為漢王，\n誑楚，\n楚皆呼萬歲，\n之城東觀，\n\n以故漢王得與數十騎出西門遁。\n令御史大夫周苛、魏豹、樅公守滎陽。\n諸將卒不能從者，\n盡在城中。\n周苛、樅公相謂曰：\n「反國之王，\n難與守城。」\n因殺魏豹。\n\n漢王之出滎陽入關，\n收兵欲復東。\n袁生說漢王曰：\n「漢與楚相距滎陽數歲，\n漢常困。\n\n願君王出武關，\n項羽必引兵南走，\n王深壁，\n令滎陽成皋閒且得休。\n使韓信等輯河北趙地，\n連燕齊，\n君王乃復走滎陽，\n未晚也。\n\n如此，\n則楚所備者多，\n力分，\n漢得休，\n復與之戰，\n破楚必矣。」\n漢王從其計，\n出軍宛葉閒，\n與黥布行收兵。\n\n項羽聞漢王在宛，\n果引兵南。\n漢王堅壁不與戰。\n是時彭越渡睢水，\n與項聲、薛公戰下邳，\n彭越大破楚軍。\n項羽乃引兵東擊彭越。\n漢王亦引兵北軍成皋。\n\n項羽已破走彭越，\n聞漢王復軍成皋，\n乃復引兵西，\n拔滎陽，\n誅周苛、樅公，\n而虜韓王信，\n遂圍成皋。\n\n漢王跳，\n獨與滕公共車出成皋玉門，\n北渡河，\n馳宿脩武。\n自稱使者，\n晨馳入張耳、韓信壁，\n而奪之軍。\n乃使張耳北益收兵趙地，\n使韓信東擊齊。\n\n漢王得韓信軍，\n則復振。\n引兵臨河，\n南饗軍小脩武南，\n欲復戰。\n郎中鄭忠乃說止漢王，\n使高壘深塹，\n勿與戰。\n\n漢王聽其計，\n使盧綰、劉賈將卒二萬人，\n騎數百，\n渡白馬津，\n入楚地，\n與彭越復擊破楚軍燕郭西，\n遂復下梁地十餘城。\n\n淮陰已受命東，\n未渡平原。\n漢王使酈生往說齊王田廣，\n廣叛楚，\n與漢和，\n共擊項羽。\n韓信用蒯通計，\n遂襲破齊。\n齊王烹酈生，\n東走高密。\n\n項羽聞韓信已舉河北兵破齊、趙，\n且欲擊楚，\n則使龍且、周蘭往擊之。\n韓信與戰，\n騎將灌嬰擊，\n大破楚軍，\n殺龍且。\n齊王廣犇彭越。\n\n當此時，\n彭越將兵居梁地，\n往來苦楚兵，\n絕其糧食。\n\n四年，\n項羽乃謂海春侯大司馬曹咎曰：\n「謹守成皋。\n若漢挑戰，\n慎勿與戰，\n無令得東而已。\n我十五日必定梁地，\n復從將軍。」\n乃行擊陳留、外黃、睢陽，\n下之。\n\n漢果數挑楚軍，\n楚軍不出，\n使人辱之五六日，\n大司馬怒，\n度兵汜水。\n士卒半渡，\n漢擊之，\n大破楚軍，\n盡得楚國金玉貨賂。\n大司馬咎、長史欣皆自剄汜水上。\n\n項羽至睢陽，\n聞海春侯破，\n乃引兵還。\n漢軍方圍鍾離眛於滎陽東，\n項羽至，\n盡走險阻。\n韓信已破齊，\n使人言曰：\n「齊邊楚，\n權輕，\n不為假王，\n恐不能安齊。」\n\n漢王欲攻之。\n留侯曰：\n「不如因而立之，\n使自為守。」\n乃遣張良操印綬立韓信為齊王。\n項羽聞龍且軍破，\n則恐，\n使盱台人武涉往說韓信。\n韓信不聽。\n\n楚漢久相持未決，\n丁壯苦軍旅，\n老弱罷轉饟。\n漢王項羽相與臨廣武之閒而語。\n項羽欲與漢王獨身挑戰。\n漢王數項羽曰：\n「始與項羽俱受命懷王，\n曰先入定關中者王之，\n項羽負約，\n王我於蜀漢，\n罪一。\n項羽矯殺卿子冠軍而自尊，\n罪二。\n\n項羽已救趙，\n當還報，\n而擅劫諸侯兵入關，\n罪三。\n懷王約入秦無暴掠，\n項羽燒秦宮室，\n掘始皇帝冢，\n私收其財物，\n罪四。\n\n又彊殺秦降王子嬰，\n罪五。\n詐阬秦子弟新安二十萬，\n王其將，\n罪六。\n項羽皆王諸將善地，\n而徙逐故主，\n令臣下爭叛逆，\n罪七。\n\n項羽出逐義帝彭城，\n自都之，\n奪韓王地，\n并王梁楚，\n多自予，\n罪八。\n項羽使人陰弒義帝江南，\n罪九。\n\n夫為人臣而弒其主，\n殺已降，\n為政不平，\n主約不信，\n天下所不容，\n大逆無道，\n罪十也。\n吾以義兵從諸侯誅殘賊，\n使刑餘罪人擊殺項羽，\n何苦乃與公挑戰！」\n\n項羽大怒，\n伏弩射中漢王。\n漢王傷匈，\n乃捫足曰：\n「虜中吾指！」\n漢王病創臥，\n張良彊請漢王起行勞軍，\n以安士卒，\n毋令楚乘勝於漢。\n漢王出行軍，\n病甚，\n因馳入成皋。\n\n病愈，\n西入關，\n至櫟陽，\n存問父老，\n置酒，\n梟故塞王欣頭櫟陽市。\n留四日，\n復如軍，\n軍廣武。\n關中兵益出。\n\n當此時，\n彭越將兵居梁地，\n往來苦楚兵，\n絕其糧食。\n田橫往從之。\n項羽數擊彭越等，\n齊王信又進擊楚。\n\n項羽恐，\n乃與漢王約，\n中分天下，\n割鴻溝而西者為漢，\n鴻溝而東者為楚。\n項王歸漢王父母妻子，\n軍中皆呼萬歲，\n乃歸而別去。\n\n項羽解而東歸。\n漢王欲引而西歸，\n用留侯、陳平計，\n乃進兵追項羽，\n至陽夏南止軍，\n與齊王信、建成侯彭越期會而擊楚軍。\n至固陵，\n不會。\n楚擊漢軍，\n大破之。\n\n漢王復入壁，\n深塹而守之。\n用張良計，\n於是韓信、彭越皆往。\n及劉賈入楚地，\n圍壽春，\n漢王敗固陵，\n乃使使者召大司馬周殷舉九江兵而迎\n武王，\n行屠城父，\n隨劉賈、齊梁諸侯皆大會垓下。\n立武王布為淮南王。\n\n五年，\n高祖與諸侯兵共擊楚軍，\n與項羽決勝垓下。\n淮陰侯將三十萬自當之，\n孔將軍居左，\n費將軍居右，\n皇帝在後，\n絳侯、柴將軍在皇帝後。\n項羽之卒可十萬。\n\n淮陰先合，\n不利，\n卻。\n孔將軍、費將軍縱，\n楚兵不利，\n淮陰侯復乘之，\n大敗垓下。\n\n項羽卒聞漢軍之楚歌，\n以為漢盡得楚地，\n項羽乃敗而走，\n是以兵大敗。\n使騎將灌嬰追殺項羽東城，\n斬首八萬，\n遂略定楚地。\n\n魯為楚堅守不下。\n漢王引諸侯兵北，\n示魯父老項羽頭，\n魯乃降。\n遂以魯公號葬項羽穀城。\n還至定陶，\n馳入齊王壁，\n奪其軍。\n\n正月，\n諸侯及將相相與共請尊漢王為皇帝。\n漢王曰：\n「吾聞帝賢者有也，\n空言虛語，\n非所守也，\n吾不敢當帝位。」\n\n群臣皆曰：\n「大王起微細，\n誅暴逆，\n平定四海，\n有功者輒裂地而封為王侯。\n大王不尊號，\n皆疑不信。\n臣等以死守之。」\n\n漢王三讓，\n不得已，\n曰：\n「諸君必以為便，\n便國家。」\n甲午，\n乃即皇帝位氾水之陽。\n\n皇帝曰義帝無後。\n齊王韓信習楚風俗，\n徙為楚王，\n都下邳。\n立建成侯彭越為梁王，\n都定陶。\n故韓王信為韓王，都陽翟。\n\n徙衡山王吳芮為長沙王，\n都臨湘。\n番君之將梅鋗有功，\n從入武關，\n故德番君。\n淮南王布、\n燕王臧荼、趙王敖皆如故。\n\n天下大定。\n高祖都雒陽，\n諸侯皆臣屬。\n故臨江王驩為項羽叛漢，\n令盧綰、劉賈圍之，\n不下。\n數月而降，\n殺之雒陽。\n\n五月，\n兵皆罷歸家。\n諸侯子在關中者復之十二歲，\n其歸者復之六歲，\n食之一歲。\n\n高祖置酒雒陽南宮。\n高祖曰：\n「列侯諸將無敢隱朕，\n皆言其情。\n吾所以有天下者何？\n項氏之所以失天下者何？」\n\n高起、王陵對曰：\n「陛下慢而侮人，\n項羽仁而愛人。\n然陛下使人攻城略地，\n所降下者因以予之，\n與天下同利也。\n\n項羽妒賢嫉能，\n有功者害之，\n賢者疑之，\n戰勝而不予人功，\n得地而不予人利，\n此所以失天下也。」\n\n高祖曰：\n「公知其一，\n未知其二。\n夫運籌策帷帳之中，\n決勝於千里之外，\n吾不如子房。\n鎮國家，\n撫百姓，\n給餽饟，\n不絕糧道，\n吾不如蕭何。\n連百萬之軍，\n戰必勝，\n攻必取，\n吾不如韓信。\n此三者，\n皆人傑也，\n吾能用之，\n此吾所以取天下也。\n項羽有一范增而不能用，\n此其所以為我擒也。」\n高祖欲長都雒陽，\n齊人劉敬說，\n及留侯勸上入都關中，\n高祖是日駕，\n入都關中。\n六月，\n大赦天下。\n\n十月，\n燕王臧荼反，\n攻下代地。\n高祖自將擊之，\n得燕王臧荼。\n即立太尉盧綰為燕王。\n使丞相噲將兵攻代。\n\n其秋，\n利幾反，\n高祖自將兵擊之，\n利幾走。\n利幾者，\n項氏之將。\n\n項氏敗，\n利幾為陳公，\n不隨項羽，\n亡降高祖，\n高祖侯之潁川。\n高祖至雒陽，\n舉通侯籍召之，\n而利幾恐，\n故反。\n\n六年，\n高祖五日一朝太公，\n如家人父子禮。\n\n太公家令說太公曰：\n「天無二日，\n土無二王。\n今高祖雖子，\n人主也；\n太公雖父，\n人臣也。\n柰何令人主拜人臣！\n如此，\n則威重不行。」\n\n後高祖朝，\n太公擁篲，\n迎門卻行。\n高祖大驚，\n下扶太公。\n太公曰：\n「帝，\n人主也，\n柰何以我亂天下法！」\n\n於是高祖乃尊太公為太上皇。\n心善家令言，\n賜金五百斤。\n\n十二月，\n人有上變事告楚王信謀反，\n上問左右，\n左右爭欲擊之。\n用陳平計，\n乃偽遊雲夢，\n會諸侯於陳，\n楚王信迎，\n即因執之。\n\n是日，\n大赦天下。\n田肯賀，\n因說高祖曰：\n「陛下得韓信，\n又治秦中。\n\n秦，\n形勝之國，\n帶河山之險，\n縣隔千里，\n持戟百萬，\n秦得百二焉。\n地埶便利，\n其以下兵於諸侯，\n譬猶居高屋之上建瓴水也。\n\n夫齊，\n東有琅邪、即墨之饒，\n南有泰山之固，\n西有濁河之限，\n北有勃海之利。\n地方二千里，\n持戟百萬，\n縣隔千里之外，\n齊得十二焉。\n\n故此東西秦也。\n非親子弟，\n莫可使王齊矣。」\n高祖曰：\n「善。」\n賜黃金五百斤。\n\n後十餘日，\n封韓信為淮陰侯，\n分其地為二國。\n高祖曰將軍劉賈數有功，\n以為荊王，\n王淮東。\n弟交為楚王，\n王淮西。\n\n子肥為齊王，\n王七十餘城，\n民能齊言者皆屬齊。\n乃論功，\n與諸列侯剖符行封。\n徙韓王信太原。\n\n七年，\n匈奴攻韓王信馬邑，\n信因與謀反太原。\n白土曼丘臣、王黃立故趙將趙利為王以反，\n高祖自往擊之。\n會天寒，\n士卒墮指者什二三，\n遂至平城。\n匈奴圍我平城，\n七日而後罷去。\n\n令樊噲止定代地。\n立兄劉仲為代王。\n二月，\n高祖自平城過趙、雒陽，\n至長安。\n長樂宮成，\n亟相已下徙治長安。\n八年，\n高祖東擊韓王信餘反寇於東垣。\n\n蕭丞相營作未央宮，\n立東闕、北闕、前殿、武庫、太倉。\n高祖還。\n見宮闕壯甚，\n怒，\n謂蕭何曰：\n「天下匈匈苦戰數歲，\n成敗未可知，\n是何治宮室過度也？」\n\n蕭何曰：\n「天下方未定，\n故可因遂就宮室。\n且夫天子以四海為家，\n非壯麗無以重威，\n且無令後世有以加也。」\n高祖乃說。\n\n高祖之東垣，\n過柏人，\n趙相貫高等謀弒高祖，\n高祖心動，\n因不留。\n代王劉仲棄國亡，\n自歸雒陽，\n廢以為合陽侯。\n\n九年，\n趙相貫高等事發覺，\n夷三族。\n廢趙王敖為宣平侯。\n是歲，\n徙貴族楚昭、屈、景、懷、齊田氏關中。\n\n未央宮成。\n高祖大朝諸侯群臣，\n置酒未央前殿。\n\n高祖奉玉卮\n起為太上皇壽，\n曰：「始大人常以臣無賴，\n不能治產業，\n不如仲力。\n今某之業所就孰與仲多？」\n殿上群臣皆呼萬歲，\n大笑為樂。\n\n十年十月，\n淮南王黥布、梁王彭越、燕王盧綰、荊王劉賈、楚王劉交、齊王劉肥、長沙王吳芮皆來朝長樂宮。\n春夏無事。\n七月，\n太上皇崩櫟陽宮。\n楚王、梁王皆來送葬。\n赦櫟陽囚。\n更命酈邑曰新豐。\n\n八月，\n趙相國陳豨反代地。\n上曰：\n「豨嘗為吾使，\n甚有信。\n代地吾所急也，\n故封豨為列侯，\n以相國守代，\n今乃與王黃等劫掠代地！\n代地吏民非有罪也；\n其赦代吏民。」\n\n九月，\n上自東往擊之。\n至邯鄲。\n上喜曰：\n「豨不南據邯鄲而阻漳水，\n吾知其無能為也。」\n聞豨將皆故賈人也，\n上曰：\n「吾知所以與之。」\n乃多以金啗豨將，\n豨將多降者。\n\n十一年，\n高祖在邯鄲誅豨等未畢，\n豨將侯敞將萬餘人游行，\n王黃軍曲逆，\n張春渡河擊聊城。\n漢使將軍郭蒙與齊將擊，\n大破之。\n\n太尉周勃道太原入，\n定代地。\n至馬邑，\n馬邑不下，\n即攻殘之。\n\n豨將趙利守東垣，\n高祖攻之，\n不下。\n月餘，\n卒罵高祖，\n高祖怒。\n城降，\n令出罵者斬之，\n不罵者原之。\n\n於是乃分趙山北，\n立子恆以為代王，\n都晉陽。\n春，\n淮陰侯韓信謀反關中，\n夷三族。\n\n夏，\n梁王彭越謀反，\n廢遷蜀；\n復欲反，\n遂夷三族。\n立子恢為梁王，\n子友為淮陽王。\n\n秋七月，\n淮南王黥布反，\n東并荊王劉賈地，\n北渡淮，\n楚王交走入薛。\n高祖自往擊之。\n立子長為淮南王。\n\n十二年，十月，\n高祖已擊布軍會甀，\n布走，\n令別將追之。\n高祖還歸，\n過沛，\n留。\n置酒沛宮，\n悉召故人父老子弟縱酒，\n\n發沛中兒得百二十人，\n教之歌。\n酒酣，\n高祖擊筑，\n自為歌詩曰：\n「大風起兮雲飛揚，\n威加海內兮歸故鄉，\n安得猛士兮守四方！」\n\n令兒皆和習之。\n高祖乃起舞，\n慷慨傷懷，\n泣數行下。\n謂沛公兄曰：\n「游子悲故鄉。\n吾雖都關中，\n萬歲後吾魂魄猶樂思沛。\n\n且朕自沛公以誅暴逆，\n遂有天下，\n其以沛為朕湯沐邑，\n復其民，\n世世無有所與。」\n沛父兄諸母故人日樂飲極驩，\n道舊故為笑樂。\n\n十餘日，\n高祖欲去，\n沛父兄固請留高祖。\n高祖曰：\n「吾人眾多，\n父兄不能給。」\n乃去。\n沛中空縣皆之邑西獻。\n\n高祖復留止，\n張飲三日。\n沛父兄皆頓首曰：\n「沛幸得復，\n豐未復，\n唯陛下哀憐之。」\n\n高祖曰：\n「豐吾所生長，\n極不忘耳，\n吾特為其以雍齒故反我為魏。」\n沛父兄固請，\n乃并復豐，\n比沛。\n於是拜沛侯劉濞為吳王。\n\n漢將別擊布軍洮水南北，\n皆大破之，\n追得斬布鄱陽。\n樊噲別將兵定代，\n斬陳豨當城。\n\n十一月，\n高祖自布軍至長安。\n十二月，\n高祖曰：\n「秦始皇帝、楚隱王陳涉、魏安釐王、齊緡王、趙悼襄王皆絕無後，\n予守冢各十家，\n秦皇帝二十家，\n魏公子無忌五家。」\n赦代地吏民為陳豨、趙利所劫掠者，\n皆赦之。\n\n陳豨降將言豨反時，\n燕王盧綰使人之豨所，\n與陰謀。\n上使辟陽侯迎綰，\n綰稱病。\n辟陽侯歸，\n具言綰反有端矣。\n\n二月，\n使樊噲、周勃將兵擊燕王綰。\n赦燕吏民與反者。\n立皇子建為燕王。\n高祖擊布時，\n為流矢所中，\n行道病。\n病甚，\n呂后迎良醫。\n醫入見，\n高祖問醫。\n醫曰：\n「病可治。」\n\n於是高祖嫚罵之曰：\n「吾以布衣提三尺劍取天下，\n此非天命乎？\n命乃在天，\n雖扁鵲何益！」\n遂不使治病，\n賜金五十斤罷之。\n\n已而呂后問：\n「陛下百歲後，\n蕭相國即死，\n令誰代之？」\n上曰：\n「曹參可。」\n\n問其次，\n上曰：\n「王陵可。\n然陵少戇，\n陳平可以助之。\n陳平智有餘，\n然難以獨任。\n周勃重厚少文，\n然安劉氏者必勃也，\n可令為太尉。」\n\n呂后復問其次，\n上曰：\n「此後亦非而所知也。」盧綰與數千騎居塞下候伺，\n幸上病愈自入謝。\n\n四月甲辰，\n高祖崩長樂宮。\n四日不發喪。\n呂后與審食其謀曰：\n「諸將與帝為編戶民，\n今北面為臣，\n此常怏怏，\n今乃事少主，\n非盡族是，\n天下不安。」\n\n人或聞之，\n語酈將軍。\n酈將軍往見審食其，\n曰：\n「吾聞帝已崩，\n四日不發喪，\n欲誅諸將。\n誠如此，\n天下危矣。\n陳平、灌嬰將十萬守滎陽，\n樊噲、周勃將二十萬定燕、代，\n此聞帝崩，\n諸將皆誅，\n必連兵還鄉以攻關中。\n大臣內叛，\n諸侯外反，\n亡可翹足而待也。」\n\n審食其入言之，\n乃以丁未發喪，\n大赦天下。\n盧綰聞高祖崩，\n遂亡入匈奴。\n丙寅，\n葬。\n\n己巳，\n立太子，\n至太上皇廟。\n群臣皆曰：\n「高祖起微細，\n撥亂世反之正，\n平定天下，\n為漢太祖，\n功最高。」\n上尊號為高皇帝。\n\n太子襲號為皇帝，\n孝惠帝也。\n令郡國諸侯各立高祖廟，\n以歲時祠。\n\n及孝惠五年，\n思高祖之悲樂沛，\n以沛宮為高祖原廟。\n高祖所教歌兒百二十人，\n皆令為吹樂，\n後有缺，\n輒補之。\n\n高帝八男：\n長庶齊悼惠王肥；\n次孝惠，\n呂后子；\n次戚夫人子趙隱王如意；\n次代王恆，\n已立為孝文帝，\n薄太后子；\n\n次梁王恢，\n呂太后時徙為趙共王；\n次淮陽王友，\n呂太后時徙為趙幽王；\n次淮南厲王長；\n次燕王建。\n\n太史公曰：\n夏之政忠。\n忠之敝，\n小人以野，\n故殷人承之以敬。\n敬之敝，\n小人以鬼，\n故周人承之以文。文之敝，\n小人以僿，\n故救僿莫若以忠。\n三王之道若循環，\n終而復始。\n周秦之閒，\n可謂文敝矣。\n秦政不改，\n反酷刑法，\n豈不繆乎？\n\n故漢興，\n承敝易變，\n使人不倦，\n得天統矣。\n朝以十月。\n車服黃屋左纛。\n葬長陵。\n\n1.9《呂太后本紀》\n\n呂太后者，\n高祖微時妃也，\n生孝惠帝、女魯元太后。\n及高祖為漢王，\n得定陶戚姬，\n愛幸，\n生趙隱王如意。\n\n孝惠為人仁弱，\n高祖以為不類我，\n常欲廢太子，\n立戚姬子如意，\n如意類我。\n戚姬幸，\n常從上之關東，\n日夜啼泣，\n欲立其子代太子。\n\n呂后年長，\n常留守，\n希見上，\n益疏。\n如意立為趙王後，\n幾代太子者數矣，\n賴大臣爭之，\n及留侯策，\n太子得毋廢。\n\n呂后為人剛毅，\n佐高祖定天下，\n所誅大臣多呂后力。\n呂后兄二人，\n皆為將。\n長兄周呂侯死事，\n封其子呂台為酈侯，\n子產為交侯；\n次兄呂釋之為建成侯。\n\n高祖十二年四月甲辰，\n崩長樂宮，\n太子襲號為帝。\n是時高祖八子：\n長男肥，\n孝惠兄也，\n異母，\n肥為齊王；\n餘皆孝惠弟，\n\n戚姬子如意為趙王，\n薄夫人子恆為代王，\n諸姬子子恢為梁王，\n子友為淮陽王，\n子長為淮南王，\n子建為燕王。\n高祖弟交為楚王，\n兄子濞為吳王。\n非劉氏功臣番君吳芮子臣為長沙王。\n\n呂后最怨戚夫人及其子趙王，\n迺令永巷囚戚夫人，\n而召趙王。\n\n使者三反，\n趙相建平侯周昌謂使者曰：\n「高帝屬臣趙王，\n趙王年少。\n竊聞太后怨戚夫人，\n\n欲召趙王并誅之，\n臣不敢遣王。\n王且亦病，\n不能奉詔。」\n呂后大怒，\n迺使人召趙相。\n趙相徵至長安，\n迺使人復召趙王。\n\n王來，\n未到。\n孝惠帝慈仁，\n知太后怒，\n自迎趙王霸上，\n與入宮，\n自挾與趙王起居飲食。\n太后欲殺之，\n不得閒。\n\n孝惠元年十二月，\n帝晨出射。\n趙王少，\n不能蚤起。\n太后聞其獨居，\n使人持酖飲之。\n犁明，\n孝惠還，\n趙王已死。\n於是迺徙淮陽王友為趙王。\n\n夏，\n詔賜酈侯父追謚為令武侯。\n\n太后遂斷戚夫人手足，\n去眼，\n煇耳，\n飲瘖藥，\n使居廁中，\n命曰「人彘」。\n居數日，\n迺召孝惠帝觀人彘。\n\n孝惠見，\n問，\n迺知其戚夫人，\n迺大哭，\n因病，\n歲餘不能起。\n使人請太后曰：\n「此非人所為。\n臣為太后子，\n終不能治天下。」\n\n孝惠以此日飲為淫樂，\n不聽政，\n故有病也。\n\n二年，\n楚元王、齊悼惠王皆來朝。\n十月，\n孝惠與齊王燕飲太后前，\n孝惠以為齊王兄，\n置上坐，\n如家人之禮。\n\n太后怒，\n迺令酌兩卮酖，\n置前，\n令齊王起為壽。\n齊王起，\n孝惠亦起，\n取卮欲俱為壽。\n太后迺恐，\n自起泛孝惠卮。\n\n齊王怪之，\n因不敢飲，\n詳醉去。\n\n問，\n知其酖，\n齊王恐，\n自以為不得脫長安，\n憂。\n\n齊內史士說王曰：\n「太后獨有孝惠與魯元公主。\n今王有七十餘城，\n而公主迺食數城。\n王誠以一郡上太后，\n為公主湯沐邑，\n太后必喜，\n王必無憂。」\n\n於是齊王迺上城陽之郡，\n尊公主為王太后。\n呂后喜，\n許之。\n迺置酒齊邸，\n樂飲，\n罷，\n歸齊王。\n\n三年，\n方築長安城，\n四年就半，\n五年六年城就。\n請侯來會。\n十月朝賀。\n\n七年秋八月戊寅，\n孝惠帝崩。\n發喪，\n太后哭，\n泣不下。\n\n留侯子張辟彊為侍中，\n年十五，\n謂丞相曰：\n「太后獨有孝惠，\n今崩，\n哭不悲，\n君知其解乎？」\n\n丞相曰：\n「何解？」\n辟彊曰：\n「帝毋壯子，\n太后畏君等。\n君今請拜呂台、呂產、呂祿為將，\n將兵居南北軍，\n及諸呂皆入宮，\n居中用事，\n如此則太后心安，\n君等幸得脫禍矣。」\n\n丞相迺如辟彊計。\n太后說，\n其哭迺哀。\n呂氏權由此起。\n\n迺大赦天下。\n九月辛丑，\n葬。\n太子即位為帝，\n謁高廟。\n元年，\n號令一出太后。\n\n太后稱制，\n議欲立諸呂為王，\n問右丞相王陵。\n王陵曰：\n「高帝刑白馬盟曰『非劉氏而王，\n天下共擊之』。\n今王呂氏，\n非約也。」\n\n太后不說。\n問左丞相陳平、絳侯周勃。\n勃等對曰：\n「高帝定天下，\n王子弟，\n今太后稱制，\n王昆弟諸呂，\n無所不可。」\n\n太后喜，\n罷朝。\n王陵讓陳平、絳侯曰：\n「始與高帝啑血盟，\n諸君不在邪？\n今高帝崩，\n太后女主，\n欲王呂氏，\n諸君從欲阿意背約，\n何面目見高帝地下？」\n\n陳平、絳侯曰：\n「於今面折廷爭，\n臣不如君；\n夫全社稷，\n定劉氏之後，\n君亦不如臣。」\n王陵無以應之。\n\n十一月，\n太后欲廢王陵，\n乃拜為帝太傅，\n奪之相權。\n王陵遂病免歸。\n迺以左丞相平為右丞相，\n以辟陽侯審食其為左丞相。\n左丞相不治事，\n令監宮中，\n如郎中令。\n\n食其故得幸太后，\n常用事，\n公卿皆因而決事。\n迺追尊酈侯父為悼武王，\n欲以王諸呂為漸。\n\n四月，\n太后欲侯諸呂，\n迺先封高祖之功臣郎中令無擇為博城侯。\n\n魯元公主薨，\n賜謚為魯元太后。\n子偃為魯王。\n魯王父，\n宣平侯張敖也。\n封齊悼惠王子章為朱虛侯，\n以呂祿女妻之。\n\n齊丞相壽為平定侯。\n少府延為梧侯。\n乃封呂種為沛侯，\n呂平為扶柳侯，\n張買為南宮侯。\n\n太后欲王呂氏，\n先立孝惠後宮子彊為淮陽王，\n子不疑為常山王，\n子山為襄城侯，\n子朝為軹侯，\n子武為壺關侯。\n太后風大臣，\n大臣請立酈侯呂台為呂王，\n太后許之。\n\n建成康侯釋之卒，\n嗣子有罪，\n廢，\n立其弟呂祿為胡陵侯，\n續康侯後。\n\n二年，\n常山王薨，\n以其弟襄城侯山為常山王，\n更名義。\n\n十一月，\n呂王台薨，\n謚為肅王，\n太子嘉代立為王。\n三年，\n無事。\n\n四年，\n封呂嬃為臨光侯，\n呂他為俞侯，\n呂更始為贅其侯，\n呂忿為呂城侯，\n及諸侯丞相五人。\n\n宣平侯女為孝惠皇后時，\n無子，\n詳為有身，\n取美人子名之，\n殺其母，\n立所名子為太子。\n孝惠崩，\n太子立為帝。\n\n帝壯，\n或聞其母死，\n非真皇后子，\n迺出言曰：\n「后安能殺吾母而名我？\n我未壯，\n壯即為變。」\n\n太后聞而患之，\n恐其為亂，\n迺幽之永巷中，\n言帝病甚，\n左右莫得見。\n\n太后曰：\n「凡有天下治為萬民命者，\n蓋之如天，\n容之如地，\n上有歡心以安百姓，\n百姓欣然以事其上，\n歡欣交通而天下治。\n\n今皇帝病久不已，\n迺失惑惛亂，\n不能繼嗣奉宗廟祭祀，\n不可屬天下，\n其代之。」\n\n群臣皆頓首言：\n「皇太后為天下齊民計所以安宗廟社稷甚深，\n群臣頓首奉詔。」\n帝廢位，\n太后幽殺之。\n\n五月丙辰，\n立常山王義為帝，\n更名曰弘。\n不稱元年者，\n以太后制天下事也。\n以軹侯朝為常山王。\n置太尉官，\n絳侯勃為太尉。\n\n五年八月，\n淮陽王薨，\n以弟壺關侯武為淮陽王。\n\n六年十月，\n太后曰呂王嘉居處驕恣，\n廢之，\n以肅王台弟呂產為呂王。\n\n夏，\n赦天下。\n封齊悼惠王子興居為東牟侯。\n\n七年正月，\n太后召趙王友。\n友以諸呂女為后，\n弗愛，\n愛他姬，\n諸呂女妒，\n怒去，\n讒之於太后，\n\n誣以罪過，曰\n「呂氏安得王！\n太后百歲後，\n吾必擊之」。\n太后怒，\n以故召趙王。\n\n趙王至，\n置邸不見，\n令衛圍守之，\n弗與食。\n其群臣或竊饋，\n輒捕論之。\n\n趙王餓，\n乃歌曰：\n「諸呂用事兮劉氏危，\n迫脅王侯兮彊授我妃。\n我妃既妒兮誣我以惡，\n讒女亂國兮上曾不寤。\n我無忠臣兮何故棄國？\n自決中野兮蒼天舉直！\n于嗟不可悔兮寧蚤自財。\n為王而餓死兮誰者憐之！\n呂氏絕理兮託天報仇。」\n\n丁丑，\n趙王幽死，\n以民禮葬之長安民冢次。\n\n己丑，\n日食，\n晝晦。\n太后惡之，\n心不樂，\n乃謂左右曰：\n「此為我也。」\n二月，\n徙梁王恢為趙王。\n呂王產徙為梁王，\n梁王不之國，\n為帝太傅。\n立皇子平昌侯太為呂王。\n更名梁曰呂，\n呂曰濟川。\n\n太后女弟呂嬃有女為營陵侯劉澤妻，\n澤為大將軍。\n太后王諸呂，\n恐即崩後劉將軍為害，\n迺以劉澤為琅邪王，\n以慰其心。\n\n梁王恢之徙王趙，\n心懷不樂。\n太后以呂產女為趙王后。\n王后從官皆諸呂，\n擅權，\n微伺趙王，\n趙王不得自恣。\n\n王有所愛姬，\n王后使人酖殺之。\n王乃為歌詩四章，\n令樂人歌之。\n王悲，\n六月即自殺。\n太后聞之，\n以為王用婦人棄宗廟禮，\n廢其嗣。\n\n宣平侯張敖卒，\n以子偃為魯王，\n敖賜謚為魯元王。\n\n秋，\n太后使使告代王，\n欲徙王趙。\n代王謝，\n願守代邊。\n\n太傅產、丞相平等言，\n武信侯呂祿上侯，\n位次第一，\n請立為趙王。\n太后許之，\n追尊祿父康侯為趙昭王。\n\n九月，\n燕靈王建薨，\n有美人子，\n太后使人殺之，\n無後，\n國除。\n八年十月，\n立呂肅王子東平侯呂通為燕王，\n封通弟呂莊為東平侯。\n\n三月中，\n呂后祓，\n還過軹道，\n見物如蒼犬，\n據高后掖，\n忽弗復見。\n卜之，\n云趙王如意為祟。\n高后遂病掖傷。\n\n高后為外孫魯元王偃年少，\n蚤失父母，\n孤弱，\n迺封張敖前姬兩子，\n侈為新都侯，\n壽為樂昌侯，\n以輔魯元王偃。\n\n及封中大謁者張釋為建陵侯，\n呂榮為祝茲侯。\n諸中宦者令丞皆為關內侯，\n食邑五百戶。\n\n七月中，\n高后病甚，\n迺令趙王呂祿為上將軍，\n軍北軍；\n呂王產居南軍。\n呂太后誡產、祿曰：\n「高帝已定天下，\n與大臣約，\n曰\n『非劉氏王者，\n天下共擊之』。\n\n今呂氏王，\n大臣弗平。\n我即崩，\n帝年少，\n大臣恐為變。\n必據兵衛宮，\n慎毋送喪，\n毋為人所制。」\n\n辛巳，\n高后崩，\n遺詔賜諸侯王各千金，\n將相列侯郎吏皆以秩賜金。\n大赦天下。\n以呂王產為相國，\n以呂祿女為帝后。\n\n高后已葬，\n心左丞相審食其為帝太傅。\n\n朱虛侯劉章有氣力，\n東牟侯興居其弟也，\n皆齊哀王弟，\n居長安。\n當是時，\n諸呂用事擅權，\n欲為亂，\n畏高帝故大臣絳、灌等，\n未敢發。\n\n朱虛侯婦，\n呂祿女，\n陰知其謀。\n恐見誅，\n迺陰令人告其兄齊王，\n欲令發兵西，\n誅諸呂而立。\n朱虛侯欲從中與大臣為應。\n\n齊王欲發兵，\n其相弗聽。\n八月丙午，\n齊王欲使人誅相，\n相召平迺反，\n舉兵欲圍王，\n王因殺其相，\n遂發兵東，\n詐奪琅邪王兵，\n并將之而西。\n\n語在《齊王》語中。\n\n齊王迺遺諸侯王書曰：\n「高帝平定天下，\n王諸子弟，\n悼惠王王齊。\n悼惠王薨，\n孝惠帝使留侯良立臣為齊王。\n\n孝惠崩，\n高后用事，\n春秋高，\n聽諸呂，\n擅廢帝更立，\n又比殺三趙王，\n滅梁、趙、燕以王諸呂，\n分齊為四。\n忠臣進諫，\n上惑亂弗聽。\n\n今高后崩，\n而帝春秋富，\n未能治天下，\n固恃大臣諸侯。\n而諸呂又擅自尊官，\n聚兵嚴威，\n劫列侯忠臣，\n矯制以令天下，\n宗廟所以危。\n寡人率兵入誅不當為王者。」\n\n漢聞之，\n相國呂產等迺遣潁陰侯灌嬰將兵擊之。\n灌嬰至滎陽，\n迺謀曰：\n「諸呂權兵關中，\n欲危劉氏而自立。\n今我破齊還報，\n此益呂氏之資也。」\n\n迺留屯滎陽，\n使使諭齊王及諸侯，\n與連和，\n以待呂氏變，\n共誅之。\n齊王聞之，\n迺還兵西界待約。\n\n呂祿、呂產欲發亂關中，\n內憚絳侯、朱虛等，\n外畏齊、楚兵，\n又恐灌嬰畔之，\n欲待灌嬰兵與齊合而發，\n猶豫未決。\n\n當是時，\n濟川王太、淮陽王武、常山王朝名為少帝弟，\n及魯元王呂后外孫，\n皆年少未之國，\n居長安。\n趙王祿、梁王產各將兵居南北軍，\n皆呂氏之人。\n列侯群臣莫自堅其命。\n太尉絳侯勃不得入軍中主兵。\n\n曲周侯酈商老病，\n其子寄與呂祿善。\n\n絳侯迺與丞相陳平謀，\n使人劫酈商，\n令其子寄往紿說呂祿曰：\n「高帝與呂后共定天下，\n劉氏所立九王，\n呂氏所立三王，\n皆大臣之議，\n事已布告諸侯，\n諸侯皆以為宜。\n\n今太后崩，\n帝少，\n而足下佩趙王印，\n不急之國守藩，\n迺為上將，\n將兵留此，\n為大臣諸侯所疑。\n足下何不歸將印，\n以兵屬太尉？\n\n請梁王歸相國印，\n與大臣盟而之國，\n齊兵必罷，\n大臣得安，\n足下高枕而王千里，\n此萬世之利也。」\n\n呂祿信然其計，\n欲歸將印，\n以兵屬太尉。\n使人報呂產及諸呂老人，\n或以為便，\n或曰不便，\n計猶豫未有所決。\n呂祿信酈寄，\n\n時與出游獵。\n過其姑呂嬃，\n嬃大怒，\n曰：「若為將而棄軍，\n呂氏今無處矣。」\n迺悉出珠玉寶器散堂下，\n曰：「毋為他人守也。」\n\n左丞相食其免。\n八月庚申旦，\n平陽侯窋行御史大夫事，\n見相國產計事。\n郎中令賈壽使從齊來，\n因數產曰：\n「王不蚤之國，\n今雖欲行，\n尚可得邪？」\n\n具以灌嬰與齊楚合從，\n欲誅諸呂告產，\n迺趣產急入宮。\n平陽侯頗聞其語，\n迺馳告丞相、太尉。\n\n太尉欲入北軍，\n不得入。\n襄平侯通尚符節，\n迺令持節矯內太尉北軍。\n太尉復令酈寄與典客劉揭先說呂祿曰：\n「帝使太尉守北軍，\n欲足下之國，\n急歸將印辭去，\n不然，\n禍且起。」\n\n呂祿以為酈兄不欺己，\n遂解印屬典客，\n而以兵授太尉。\n太尉將之入軍門，\n行令軍中曰：\n「為呂氏右襢，\n為劉氏左襢。」\n\n軍中皆左襢為劉氏。\n太尉行至，\n將軍呂祿亦已解上將印去，\n太尉遂將北軍。\n\n然尚有南軍。\n平陽侯聞之，\n以呂產謀告丞相平，\n丞相平迺召朱虛侯佐太尉。\n太尉令朱虛侯監軍門。\n令平陽侯告衛尉：\n「毋入相國產殿門。」\n\n呂產不知呂祿已去北軍，\n迺入未央宮，\n欲為亂，\n殿門弗得入，\n裵回往來。\n平陽侯恐弗勝，\n馳語太尉。\n\n太尉尚恐不勝諸呂，\n未敢訟言誅之，\n迺遣朱虛侯謂曰：\n「急入宮衛帝。」\n朱虛侯請卒，\n太尉予卒千餘人。\n\n入未央宮門，\n遂見產廷中。\n日餔時，\n遂擊產。\n產走。\n天風大起，\n以故其從官亂，\n莫敢鬭。\n逐產，\n殺之郎中府吏廁中。\n\n朱虛侯已殺產，\n帝命謁者持節勞朱虛侯。\n朱虛侯欲奪節信，\n謁者不肯，\n朱虛侯則從與載，\n因節信馳走，\n斬長樂衛尉呂更始。\n還，\n馳入北軍，\n報太尉。\n\n太尉起，\n拜賀朱虛侯曰：\n「所患獨呂產，\n今已誅，\n天下定矣。」\n遂遣人分部悉捕諸呂男女，\n無少長者皆斬之。\n辛酉，\n捕斬呂祿，\n而笞殺呂嬃。\n\n使人誅燕王呂通，\n而廢魯王偃。\n壬戌，\n以帝太傅食其復為左丞相。\n戊辰，\n徙濟川王王梁，\n立趙幽王子遂為趙王。\n遣朱虛侯章以誅諸呂氏事告齊王，\n令罷兵。\n灌嬰兵亦罷滎陽而歸。\n\n諸大臣相與陰謀曰：\n「少帝及梁、淮陽、常山王，\n皆非真孝惠子也。\n呂后以計詐名他人子，\n殺其母，\n養後宮，\n令孝惠子之，\n立以為後，\n及諸王，\n以彊呂氏。\n\n今皆已夷滅諸呂，\n而置所立，\n即長用事，\n吾屬無類矣。\n不如視諸王最賢者立之。」\n\n或言「齊悼惠王高帝長子，\n今其適子為齊王，\n推本言之，\n高帝適長孫，\n可立也」。\n\n大臣皆曰：\n「呂氏以外家惡而幾危宗廟，\n亂功臣。\n今齊王母家駟鈞，\n駟鈞，\n惡人也，\n即立齊王，\n則復為呂氏。」\n\n欲立淮南王，\n以為少，\n母家又惡。\n迺曰：\n「代王方今高帝見子，\n最長，\n仁孝寬厚。\n太后家薄氏謹良。\n且立長故順，\n以仁孝聞於天下，\n便。」\n\n迺相與共陰使人召代王。\n代王使人辭謝。\n再反，\n然後乘六乘傳。\n後九月晦日己酉，\n至長安，\n舍代邸。\n大臣皆往謁，\n奉天子璽上代王，\n共尊立為天子。\n代王數讓，\n群臣固請，\n然後聽。\n\n東牟侯興居曰：\n「誅呂氏吾無功，\n請得除宮。」\n迺與太僕汝陰侯滕公入宮，\n前謂少帝曰：\n「足下非劉氏，\n不當立。」\n乃顧麾左右執戟者掊兵罷去。\n\n有數人不肯去兵，\n宦者令張澤諭告，\n亦去兵。\n滕公迺召乘輿車載少帝出。\n\n少帝曰：「欲將我安之乎？」\n滕公曰：「出就舍。」\n舍少府。\n迺奉天子法駕，\n迎代王於邸。\n報曰：「宮謹除。」\n\n代王即夕入未央宮。\n有謁者十人持戟衛端門，\n曰：「天子在也，\n足下何為者而入？」\n代王迺謂太尉。\n太尉往諭，\n謁者十人皆掊兵而去。\n代王遂入而聽政。\n\n夜，\n有司分部誅滅梁、淮陽、常山王及少帝於邸。\n\n代王立為天子。\n二十三年崩，\n謚為孝文皇帝。\n\n太史公曰：\n孝惠皇帝、高后之時，\n黎民得離戰國之苦，\n君臣俱欲休息乎無為，\n故惠帝垂拱，\n高后女主稱制，\n政不出房戶，\n天下晏然。\n\n刑罰罕用，\n罪人是希。\n民務稼穡，\n衣食滋殖。\n\n1.10《孝文本紀》\n\n孝文皇帝，\n高祖中子也。\n高祖十一年春，\n已破陳豨軍，\n定代地，\n立為代王，\n都中都。\n太后薄氏子。\n\n即位十七年，\n高后八年七月，\n高后崩。\n九月，\n諸呂呂產等欲為亂，\n以危劉氏，\n大臣共誅之，\n謀召立代王，\n事在《呂后》語中。\n\n丞相陳平、太尉周勃等使人迎代王。\n代王問左右郎中令張武等。\n張武等議曰：\n「漢大臣皆故高帝時大將，\n習兵，\n多謀詐，\n此其屬意非止此也，\n特畏高帝、呂太后威耳。\n今已誅諸呂，\n新啑血京師，\n\n此以迎大王為名，\n實不可信。\n願大王稱疾毋往，\n以觀其變。」\n\n中尉宋昌進曰：\n「群臣之議皆非也。\n夫秦失其政，\n諸侯豪桀並起，\n人人自以為得之者以萬數，\n然卒踐天子之位者，\n劉氏也，\n天下絕望，\n一矣。\n\n高帝封王子弟，\n地犬牙相制，\n此所謂盤石之宗也，\n天下服其彊，\n二矣。\n\n漢興，\n除秦苛政，\n約法令，\n施德惠，\n人人自安，\n難動搖，\n三矣。\n\n夫以呂太后之嚴，\n立諸呂為三王，\n擅權專制，\n然而太尉以一節入北軍，\n一呼士皆左袒，\n為劉氏，\n叛諸呂，\n卒以滅之。\n此乃天授，\n非人力也。\n\n今大臣雖欲為變，\n百姓弗為使，\n其黨寧能專一邪？\n方今內有朱虛、東牟之親，\n外畏吳、楚、淮南、琅邪、齊、代之彊。\n\n方今高帝子獨淮南王與大王，\n大王又長，\n賢聖仁孝，\n聞於天下，\n故大臣因天下之心而欲迎立大王，\n大王勿疑也。」\n\n代王報太后計之，\n猶與未定。\n卜之龜，\n卦兆得大橫。\n占曰：\n「大橫庚庚，\n余為天王，\n夏啟以光。」\n\n代王曰：\n「寡人固已為王矣，\n又何王？」\n卜人曰：\n「所謂天王者乃天子。」\n\n於是代王乃遣太后弟薄昭往見絳侯，\n絳侯等具為昭言所以迎立王意。\n薄昭還報曰：\n「信矣，\n毋可疑者。」\n代王乃笑謂宋昌曰：\n「果如公言。」\n\n乃命宋昌參乘，\n張武等六人乘傳詣長安。\n至高陵休止，\n而使宋昌先馳之長安觀變。\n\n昌至渭橋，\n丞相以下皆迎。\n宋昌還報。\n代王馳至渭橋，\n群臣拜謁稱臣。\n代王下車拜。\n太尉勃進曰：\n「願請閒言。」\n\n宋昌曰：\n「所言公，\n公言之。\n所言私，\n王者不受私。」\n\n太尉乃跪上天子璽符。\n代王謝曰：\n「至代邸而議之。」\n遂馳入代邸。\n群臣從至。\n\n丞相陳平、太尉周勃、大將軍陳武、御史大夫張蒼、宗正劉郢、朱虛侯劉章、東牟侯劉興居、典客劉揭皆再拜言曰：\n「子弘等皆非孝惠帝子，\n不當奉宗廟。\n臣謹請陰安侯列侯頃王后與琅邪王、宗室、大臣、列侯、吏二千石議曰：\n『大王高帝長子，\n宜為高帝嗣。』\n願大王即天子位。」\n\n代王曰：\n「奉高帝宗廟，\n重事也。\n寡人不佞，\n不足以稱宗廟。\n願請楚王計宜者，\n寡人不敢當。」\n\n群臣皆伏固請。\n代王西鄉讓者三，\n南鄉讓者再。\n\n丞相平等皆曰：\n「臣伏計之，\n大王奉高帝宗廟最宜稱，\n雖天下諸侯萬民以為宜。\n臣等為宗廟社稷計，\n不敢忽。\n願大王幸聽臣等。\n臣謹奉天子璽符再拜上。」\n\n代王曰：\n「宗室將相王列侯以為莫宜寡人，\n寡人不敢辭。」\n遂即天子位。\n\n群臣以禮次侍。\n及使太僕嬰與東牟侯興居清宮，\n奉天子法駕，\n迎于代邸。\n皇帝即日夕入未央宮。\n\n乃夜拜宋昌為衛將軍，\n鎮撫南北軍。\n以張武為郎中令，\n行殿中。\n還坐前殿。\n於是夜下詔書曰：\n「閒者諸呂用事擅權，\n謀為大逆，\n欲以危劉氏宗廟，\n\n賴將相列侯宗室大臣誅之，\n皆伏其辜。\n朕初即位，\n其赦天下，\n賜民爵一級，\n女子百戶牛酒，\n酺五日。」\n（孝文皇帝元年十月庚戌，\n徙立故琅邪王澤為燕王。\n\n辛亥，\n皇帝即阼，\n謁高廟。\n右丞相平徙為左丞相，\n太尉勃為右丞相，\n大將軍灌嬰為太尉。\n諸呂所奪齊楚故地，\n皆復與之。\n\n壬子，\n遣車騎將軍薄昭迎皇太后于代。\n皇帝曰：\n「呂產自置為相國，\n呂祿為上將軍，\n擅矯遣灌將軍嬰將兵擊齊，\n欲代劉氏，\n嬰留滎陽弗擊，\n與諸侯合謀以誅呂氏。\n\n呂產欲為不善，\n丞相陳平與太尉周勃謀奪呂產等軍。\n朱虛侯劉章首先捕呂產等。\n太尉身率襄平侯通持節承詔入北軍。\n典客劉揭身奪趙王呂祿印。\n益封太尉勃萬戶，\n賜金五千斤。\n\n丞相陳平、灌將軍嬰邑各三千戶，\n金二千斤。\n朱虛侯劉章、襄平侯通、東牟侯劉興居邑各二千戶，\n金千斤。\n封典客揭為陽信侯，\n賜金千斤。」\n十二月，\n上曰：\n「法者，\n治之正也，\n所以禁暴而率善人也。\n今犯法已論，\n而使毋罪之父母妻子同產坐之，\n乃為收帑，\n朕甚不取。\n其議之。」\n\n有司皆曰：\n「民不能自治，\n故為法以禁之。\n相坐坐收，\n所以累其心，\n使重犯法，\n所從來遠矣。\n如故便。」\n\n上曰：\n「朕聞法正則民愨，\n罪當則民從。\n且夫牧民而導之善者，\n吏也。\n\n其既不能導，\n又以不正之法罪之，\n是反害於民為暴者也。\n何以禁之？\n朕未見其便，\n其孰計之。」\n\n有司皆曰：\n「陛下加大惠，\n德甚盛，\n非臣等所及也。\n請奉詔書，\n除收帑諸相坐律令。」\n正月，\n有司言曰：\n「蚤建太子，\n所以尊宗廟。\n請立太子。」\n上曰：\n「朕既不德，\n上帝神明未歆享，\n天下人民未有嗛志。\n\n今縱不能博求天下賢聖有德之人而禪天下焉，\n而曰豫建太子，\n是重吾不德也。\n謂天下何？\n其安之。」\n\n有司曰：\n「豫建太子，\n所以重宗廟社稷，\n不忘天下也。」\n\n上曰：\n「楚王，\n季父也，\n春秋高，\n閱天下之義理多矣，\n明於國家之大體。\n吳王於朕，\n兄也，\n惠仁以好德。\n\n淮南王，\n弟也，\n秉德以陪朕。\n豈為不豫哉！\n諸侯王宗室昆弟有功臣，\n多賢及有德義者，\n若舉有德以陪朕之不能終，\n是社稷之靈，\n天下之福也。\n\n今不選舉焉，\n而曰必子，\n人其以朕為忘賢有德者而專於子，\n非所以憂天下也。\n朕甚不取也。」\n\n有司皆固請曰：\n「古者殷周有國，\n治安皆千餘歲，\n古之有天下者莫長焉，\n用此道也。\n立嗣必子，\n所從來遠矣。\n\n高帝親率士大夫，\n始平天下，\n建諸侯，\n為帝者太祖。\n諸侯王及列侯始受國者皆亦為其國祖。\n子孫繼嗣，\n世世弗絕，\n天下之大義也，\n故高帝設之以撫海內。\n\n今釋宜建而更選於諸侯及宗室，\n非高帝之志也。\n更議不宜。\n子某最長，\n純厚慈仁，\n請建以為太子。」\n上乃許之。\n因賜天下民當代父後者爵各一級。\n封將軍薄昭為軹侯。\n\n三月，\n有司請立皇后。\n薄太后曰：\n「諸侯皆同姓，\n立太子母為皇后。」\n皇后姓竇氏。\n上為立后故，\n賜天下鰥寡孤獨窮困及年八十已上孤兒九歲已下布帛米肉各有數。\n\n上從代來，\n初即位，\n施德惠天下，\n填撫諸侯四夷皆洽驩，\n乃循從代來功臣。\n上曰：\n「方大臣之誅諸呂迎朕，\n朕狐疑，\n皆止朕，\n\n唯中尉宋昌勸朕，\n朕以得保奉宗廟。\n已尊昌為衛將軍，\n其封昌為壯武侯。\n諸從朕六人，\n官皆至九卿。」\n上曰：\n「列侯從高帝入蜀、漢中者六十八人皆益封各三百戶，\n故吏二千石以上從高帝潁川守尊等十人食邑六百戶，\n淮陽守申徒嘉等十人五百戶，\n衛尉定等十人四百戶。\n封淮南王舅父趙兼為周陽侯，\n齊王舅父駟鈞為清郭侯。」\n秋，\n封故常山丞相蔡兼為樊侯。\n\n人或說右丞相曰：\n「君本誅諸呂，\n迎代王，\n今又矜其功，\n受上賞，\n處尊位，\n禍且及身。」\n右丞相勃乃謝病免罷，\n左丞相平專為丞相。\n\n二年十月，\n丞相平卒，\n復以絳侯勃為丞相。\n\n上曰：\n「朕聞古者諸侯建國千餘歲，\n各守其地，\n以時入貢，\n民不勞苦，\n上下驩欣，\n靡有遺德。\n\n今列侯多居長安，\n邑遠，\n吏卒給輸費苦，\n而列侯亦無由教馴其民。\n其令列侯之國，\n為吏及詔所止者，\n遣太子。」\n十一月晦，\n日有食之。\n十二月望，\n日又食。\n\n上曰：\n「朕聞之，\n天生蒸民，\n為之置君以養治之。\n人主不德，\n布政不均，\n則天示之以菑，\n以誡不治。\n\n乃十一月晦，\n日有食之，\n適見于天，\n菑孰大焉！\n\n朕獲保宗廟，\n以微眇之身託于兆民君王之上，\n天下治亂，\n在朕一人，\n唯二三執政猶吾股肱也。\n朕下不能理育群生，\n上以累三光之明，\n其不德大矣。\n\n令至，\n其悉思朕之過失，\n及知見思之所不及，\n匄以告朕。\n及舉賢良方正能直言極諫者，\n以匡朕之不逮。\n\n因各飭其任職，\n務省繇費以便民。\n朕既不能遠德，\n故憪然念外人之有非，\n是以設備未息。\n今縱不能罷邊屯戍，\n而又飭兵厚衛，\n其罷衛將軍軍。\n太僕見馬遺財足，\n餘皆以給傳置。」\n正月，\n上曰：\n「農，\n天下之本，\n其開籍田，\n朕親率耕，\n以給宗廟粢盛。」\n三月，\n有司請立皇子為諸侯王。\n上曰：\n「趙幽王幽死，\n朕甚憐之，\n已立其長子遂為趙王。\n遂弟辟彊及齊悼惠王子朱虛侯章、東牟侯興居有功，\n可王。」\n\n乃立趙幽王少子辟彊為河閒王，\n以齊劇郡立朱虛侯為城陽王，\n立東牟侯為濟北王，\n皇子武為代王，\n子參為太原王，\n子揖為梁王。\n\n上曰：\n「古之治天下，\n朝有進善之旌，\n誹謗之木，\n所以通治道而來諫者。\n今法有誹謗妖言之罪，\n是使眾臣不敢盡情，\n而上無由聞過失也。\n將何以來遠方之賢良？\n其除之。\n\n民或祝詛上以相約結而後相謾，\n吏以為大逆，\n其有他言，\n而吏又以為誹謗。\n此細民之愚無知抵死，\n朕甚不取。\n自今以來，\n有犯此者勿聽治。」\n九月，\n初與郡國守相為銅虎符、竹使符。\n\n三月十月丁酉晦，\n日有食之。\n\n十一月，\n上曰：\n「前日詔遣列侯之國，\n或辭未行。\n丞相朕之所重，\n其為朕率列侯之國。」\n\n絳侯勃免丞相就國，\n以太尉潁陰侯嬰為丞相。\n罷太尉官，\n屬丞相。\n\n四月，\n城陽王章薨。\n淮南王長與從者魏敬殺辟陽侯審食其。\n\n五月，\n匈奴入北地，\n居河南為寇。\n帝初幸甘泉。\n\n六月，\n帝曰：\n「漢與匈奴約為昆弟，\n毋使害邊境，\n所以輸遺匈奴甚厚。\n\n今右賢王離其國，\n將眾居河南降地，\n非常故，\n往來近塞，\n捕殺吏卒，\n驅保塞蠻夷，\n令不得居其故，\n陵轢邊吏，\n入盜，\n甚敖無道，\n非約也。\n\n其發邊吏騎八萬五千詣高奴，\n遣丞相潁陰侯灌嬰擊匈奴。」\n匈奴去，\n發中尉材官屬衛將軍\n軍長安。\n\n辛卯，\n帝自甘泉之高奴，\n因幸太原，\n見故群臣，\n皆賜之。\n舉功行賞，\n諸民里賜牛酒。\n復晉陽中都民三歲。\n留游太原十餘日。\n\n濟北王興居聞帝之代，\n欲往擊胡，\n乃反，\n發兵欲襲滎陽。\n於是詔罷丞相兵，\n遣棘蒲侯陳武為大將軍，\n將十萬往擊之。\n祁侯賀為將軍，\n軍滎陽。\n\n七月辛亥，\n帝自太原至長安。\n迺詔有司曰：\n「濟北王背德反上，\n詿誤吏民，\n為大逆。\n\n濟北吏民兵未至先自定，\n及以軍地邑降者，\n皆赦之，\n復官爵。\n與王興居去來，\n亦赦之。」\n\n八月，\n破濟北軍，\n虜其王。\n赦濟北諸吏民與王反者。\n\n六年，\n有司言淮南王長廢先帝法，\n不聽天子詔，\n居處毋度，\n出入擬於天子，\n擅為法令，\n與棘蒲侯太子奇謀反，\n遣人使閩越及匈奴，\n發其兵，\n欲以危宗廟社稷。\n\n群臣議，\n皆曰「長當棄市」。\n帝不忍致法於王，\n赦其罪，\n廢勿王。\n\n群臣請處王蜀嚴道、邛都，\n帝許之。\n長未到處所，\n行病死，\n上憐之。\n後十六年，\n追尊淮南王長謚為厲王，\n立其子三人為淮南王、衡山王、廬江王。\n\n十三年夏，\n上曰：\n「蓋聞天道禍自怨起而福繇德興。\n百官之非，\n宜由朕躬。\n今祕祝之官移過于下，\n以彰吾之不德，\n朕甚不取。\n其除之。」\n五月，\n齊太倉令淳于公有罪當刑，\n詔獄逮徙繫長安。\n太倉公無男，\n有女五人。\n太倉公將行會逮，\n罵其女曰：\n「生子不生男，\n有緩急非有益也！」\n\n其少女緹縈自傷泣，\n乃隨其父至長安，\n上書曰：\n「妾父為吏，\n齊中皆稱其廉平，\n今坐法當刑。\n\n妾傷夫死者不可復生，\n刑者不可復屬，\n雖復欲改過自新，\n其道無由也。\n妾願沒入為官婢，\n贖父刑罪，\n使得自新。」\n\n書奏天子，\n天子憐悲其意，\n乃下詔曰：\n「蓋聞有虞氏之時，\n畫衣冠異章服以為僇，\n而民不犯。\n何則？\n至治也。\n\n今法有肉刑三，\n而姦不止，\n其咎安在？\n非乃朕德薄而教不明歟？\n吾甚自愧。\n故夫馴道不純而愚民陷焉。\n《詩》曰『愷悌君子，\n民之父母』。\n\n今人有過，\n教未施而刑加焉，\n或欲改行為善而道毋由也。\n朕甚憐之。\n夫刑至斷支體，\n刻肌膚，\n終身不息，\n何其楚痛而不德也，\n豈稱為民父母之意哉！\n其除肉刑。」\n上曰：\n「農，\n天下之本，\n務莫大焉。\n今勤身從事而有租稅之賦，\n是為本末者毋以異，\n其於勸農之道未備。\n其除田之租稅。」十四年冬，\n匈奴謀入邊為寇，\n攻朝𨙻塞，\n殺北地都尉卬。\n上乃遣三將軍軍隴西、\n北地、\n上郡，\n中尉周舍為衛將軍，\n郎中令張武為車騎將軍，\n軍渭北，\n車千乘，\n騎卒十萬。帝親自勞軍，\n勒兵申教令，\n賜軍吏卒。\n帝欲自將擊匈奴，\n群臣諫，\n皆不聽。\n皇太后固要帝，\n帝乃止。\n\n於是以東陽侯張相如為大將軍，\n成侯赤為內史，\n欒布為將軍，\n擊匈奴。\n匈奴遁走。\n\n春，\n上曰：\n「朕獲執犧牲珪幣以事上帝宗廟，\n十四年于今，\n歷日緜長，\n以不敏不明而久撫臨天下，\n朕甚自愧。\n其廣增諸祀墠場珪幣。\n\n昔先王遠施不求其報，\n望祀不祈其福，\n右賢左戚，\n先民後己，\n至明之極也。\n\n今吾聞祠官祝釐，\n皆歸福朕躬，\n不為百姓，\n朕甚愧之。\n夫以朕不德，\n而躬享獨美其福，\n百姓不與焉，\n是重吾不德。\n其令祠官致敬，\n毋有所祈。」\n是時北平侯張蒼為丞相，\n方明律曆。\n魯人公孫臣上書陳終始傳五德事，\n言方今土德時，\n土德應黃龍見，\n當改正朔服色制度。\n\n天子下其事與丞相議。\n丞相推以為今水德，\n始明正十月上黑事，\n以為其言非是，\n請罷之。\n\n十五年，\n黃龍見成紀，\n天子乃復召魯公孫臣，\n以為博士，\n申明土德事。\n\n於是上乃下詔曰：\n「有異物之神見于成紀，\n無害於民，\n歲以有年。\n朕親郊祀上帝諸神。\n禮官議，\n毋諱以勞朕。」\n\n有司禮官皆曰：\n「古者天子夏躬親禮祀上帝於郊，\n故曰郊。」\n於是天子始幸雍，\n郊見五帝，\n以孟夏四月答禮焉。\n\n趙人新垣平以望氣見，\n因說上設立渭陽五廟。\n欲出周鼎，\n當有玉英見。\n\n十六年，\n上親郊見渭陽五帝廟，\n亦以夏答禮而尚赤。\n\n十七年，\n得玉杯，\n刻曰「人主延壽」。\n於是天子始更為元年，\n令天下大酺。\n其歲，\n新垣平事覺，\n夷三族。\n\n後二年，\n上曰：\n「朕既不明，\n不能遠德，\n是以使方外之國或不寧息。\n夫四荒之外不安其生，\n封畿之內勤勞不處，\n二者之咎，\n皆自於朕之德薄而不能遠達也。\n\n閒者累年，\n匈奴並暴邊境，\n多殺吏民，\n邊臣兵吏又不能諭吾內志，\n以重吾不德也。\n夫久結難連兵，\n中外之國將何以自寧？\n\n今朕夙興夜寐，\n勤勞天下，\n憂苦萬民，\n為之怛惕不安，\n未嘗一日忘於心，\n故遣使者冠蓋相望，\n結軼於道，\n以諭朕意於單于。\n\n今單于反古之道，\n計社稷之安，\n便萬民之利，\n親與朕俱棄細過，\n偕之大道，\n結兄弟之義，\n以全天下元元之民。\n和親已定，\n始于今年。」\n後六年冬，\n匈奴三萬人入上郡，\n三萬人入雲中。\n以中大夫令勉為車騎將軍，\n軍飛狐；\n故楚相蘇意為將軍，\n軍句注；\n\n將軍張武屯北地；\n河內守周亞夫為將軍，\n居細柳；\n宗正劉禮為將軍，\n居霸上；\n祝茲侯軍棘門；\n以備胡。\n數月，\n故人去，\n亦罷。\n\n天下旱，\n蝗。\n帝加惠：\n令諸侯毋入貢，\n弛山澤，\n減諸服御狗馬，\n損郎吏員，\n發倉庾以振貧民，\n民得賣爵。\n\n孝文帝從代來，\n即位二十三年，\n宮室苑囿狗馬服御無所增益，\n有不便，\n輒弛以利民。\n\n嘗欲作露臺，\n召匠計之，\n直百金。\n上曰：\n「百金中民十家之產，\n吾奉先帝宮室，\n常恐羞之，\n何以臺為！」\n\n上常衣綈衣，\n所幸慎夫人，\n令衣不得曳地，\n幃帳不得文繡，\n以示敦朴，\n為天下先。\n治霸陵皆以瓦器，\n不得以金銀銅錫為飾，\n不治墳，\n欲為省，\n毋煩民。\n南越王尉佗自立為武帝，\n然上召貴尉佗兄弟，\n以德報之，\n佗遂去帝稱臣。\n與匈奴和親，\n匈奴背約入盜，\n然令邊備守，\n不發兵深入，\n惡煩苦百姓。\n吳王詐病不朝，\n就賜几杖。\n群臣如袁盎等稱說雖切，\n常假借用之。\n群臣如張武等受賂遺金錢，\n覺，上乃發御府金錢賜之，\n以愧其心，\n弗下吏。\n專務以德化民，\n是以海內殷富，\n興於禮義。\n\n後七年六月己亥，\n帝崩於未央宮。\n遺詔曰：\n「朕聞蓋天下萬物之萌生，\n靡不有死。\n死者天地之理，\n物之自然者，\n奚可甚哀。\n當今之時，\n世咸嘉生而惡死，\n厚葬以破業，\n重服以傷生，\n吾甚不取。\n且朕既不德，\n無以佐百姓；\n今崩，\n又使重服久臨，\n以離寒暑之數，\n哀人之父子，\n傷長幼之志，\n損其飲食，\n絕鬼神之祭祀，\n以重吾不德也，\n謂天下何！\n朕獲保宗廟，\n以眇眇之身託于天下君王之上，\n二十有餘年矣。\n賴天地之靈，\n社稷之福，\n方內安寧，\n靡有兵革。\n朕既不敏，\n常畏過行，\n以羞先帝之遺德；\n維年之久長，\n懼于不終。\n今乃幸以天年，\n得復供養于高廟，\n朕之不明與嘉之，\n其奚哀悲之有！\n其令天下吏民，\n令到出臨三日，\n皆釋服。\n毋禁取婦嫁女祠祀飲酒食肉者。\n自當給喪事服臨者，\n皆無踐。\n絰帶無過三寸，\n毋布車及兵器，\n毋發民男女哭臨宮殿。\n宮殿中當臨者，\n皆以旦夕各十五舉聲，\n禮畢罷。\n非旦夕臨時，\n禁毋得擅哭。\n已下，\n服大紅十五日，\n小紅十四日，\n纖七日，\n釋服。\n佗不在令中者，\n皆以此令比率從事。\n布告天下，\n使明知朕意。\n霸陵山川因其故，\n毋有所改。\n歸夫人以下至少使。」\n令中尉亞夫為車騎將軍，\n屬國悍為將屯將軍，\n郎中令武為復土將軍，\n發近縣見卒萬六千人，\n發內史卒萬五千人，\n藏郭穿復土屬將軍武。\n\n乙巳，\n群臣皆頓首上尊號曰孝文皇帝。\n\n太子即位于高廟。\n丁未，\n襲號曰皇帝。\n\n孝景皇帝元年十月，\n制詔御史：\n「蓋聞古者祖有功而宗有德，\n制禮樂各有由。\n聞歌者，\n所以發德也；\n舞者，\n所以明功也。\n高廟酎，\n奏《武德》、\n《文始》、\n《五行》之舞。\n孝惠廟酎，\n奏《文始》、\n《五行》之舞。\n孝文皇帝臨天下，\n通關梁，\n不異遠方。\n除誹謗，\n去肉刑，\n賞賜長老，\n收恤孤獨，\n以育群生。\n減嗜欲，\n不受獻，\n不私其利也。\n罪人不帑，\n不誅無罪。\n除宮刑，\n出美人，\n重絕人之世。\n朕既不敏，\n不能識。\n此皆上古之所不及，\n而孝文皇帝親行之。\n德厚侔天地，\n利澤施四海，\n靡不獲福焉。\n明象乎日月，\n而廟樂不稱，\n朕甚懼焉。\n其為孝文皇帝廟為《昭德》之舞，\n以明休德。\n然后祖宗之功德著於竹帛，\n施于萬世，\n永永無窮，\n朕甚嘉之。\n其與丞相、\n列侯、\n中二千石、\n禮官具為禮儀奏。」\n丞相臣嘉等言：\n「陛下永思孝道，\n立《昭德》之舞以明孝文皇帝之盛德，\n皆臣嘉等愚所不及。\n臣謹議：\n世功莫大於高皇帝，\n德莫盛於孝文皇帝，\n高皇廟宜為帝者太祖之廟，\n孝文皇帝廟宜為帝者太宗之廟。\n天子宜世世獻祖宗之廟。\n郡國諸侯宜各為孝文皇帝立太宗之廟。\n諸侯王列侯使者侍祠天子，\n歲獻祖宗之廟。\n請著之竹帛，\n宣布天下。」\n制曰：\n「可。」\n\n太史公曰：\n孔子言\n「必世然後仁。\n善人之治國百年，\n亦可以勝殘去殺」。\n誠哉是言！\n漢興，\n至孝文四十有餘載，\n德至盛也。\n廩廩鄉改正服封襌矣，\n謙讓未成於今。\n嗚呼，\n豈不仁哉！\n\n1.11《孝景本紀》\n\n孝景皇帝者，\n孝文之中子也。\n母竇太后。\n孝文在代時，\n前后有三男，\n及竇太后得幸，\n前后死，\n及三子更死，\n故孝景得立。\n\n元年四月乙卯，\n赦天下。\n乙巳，\n賜民爵一級。\n五月，\n除田半租。\n為孝文立太宗廟。\n令群臣無朝賀。\n匈奴入代，\n與約和親。\n\n二年春，\n封故相國蕭何孫係為武陵侯。\n男子二十而得傅。\n四月壬午，\n孝文太后崩。\n廣川、長沙王皆之國。\n丞相申屠嘉卒。\n\n八月，\n以御史大夫開封侯陶青為丞相。\n彗星出東北。\n秋，\n衡山雨雹，\n大者五寸，\n深者二尺。\n熒惑逆行，\n守北辰。\n月出北辰閒。\n歲星逆行天廷中。\n置南陵及內史、祋祤為縣。\n\n三年正月乙巳，\n赦天下。\n長星出西方。\n天火燔雒陽東宮大殿城室。\n吳王濞、\n楚王戊、\n趙王遂、\n膠西王卬、\n濟南王辟光、\n菑川王賢、膠東王雄渠反，\n發兵西鄉。\n天子為誅晁錯，\n遣袁盎諭告，\n不止，\n遂西圍梁。\n上乃遣大將軍竇嬰、太尉周亞夫將兵誅之。\n\n六月乙亥，\n赦亡軍及楚元王子蓺等與謀反者。\n封大將軍竇嬰為魏其侯。\n立楚元王子平陸侯禮為楚王。\n\n立皇子端為膠西王，\n子勝為中山王。\n徙濟北王志為菑川王，\n淮陽王餘為魯王，\n汝南王非為江都王。\n齊王將廬、燕王嘉皆薨。\n\n四年夏，\n立太子。\n立皇子徹為膠東王。\n六月甲戌，\n赦天下。\n後九月，\n更以易陽為陽陵。\n復置津關，\n用傳出入。\n冬，\n以趙國為邯鄲郡。\n\n6 五年三月，\n作陽陵、渭橋。\n五月，\n募徙陽陵，\n予錢二十萬。\n江都大暴風從西方來，\n壞城十二丈。\n丁卯，\n封長公主子蟜為隆慮侯。\n徙廣川王為趙王。\n\n六年春，\n封中尉綰為建陵侯，\n江都丞相嘉為建平侯，\n隴西太守渾邪為平曲侯，\n趙丞相嘉為江陵侯，\n故將軍布為鄃侯。\n梁楚二王皆薨。\n後九月，\n伐馳道樹，\n殖蘭池。\n\n七年冬，\n廢栗太子為臨江王。\n十一月晦，\n日有食之。\n春，\n免徒隸作陽陵者。\n丞相青免。\n\n二月乙巳，\n以太尉條侯周亞夫為丞相。\n四月乙巳，\n立膠東王太后為皇后。\n丁巳，\n立膠東王為太子。\n名徹。\n\n中元年，\n封故御史大夫周苛孫平為繩侯，\n故御史大夫周昌孫左車為安陽侯。\n\n四月乙巳，\n赦天下，\n賜爵一級。\n除禁錮。\n地動。\n衡山、\n原都雨雹，\n大者尺八寸。\n\n中二年二月，\n匈奴入燕，\n遂不和親。\n三月，\n召臨江王來，\n即死中尉府中。\n夏，\n立皇子越為廣川王，\n子寄為膠東王。\n封四侯。\n九月甲戌，\n日食。\n\n中三年冬，\n罷諸侯御史中丞。\n春，\n匈奴王二人率其徒來降，\n皆封為列侯。\n\n立皇子方乘為清河王。\n三月，\n彗星出西北。\n丞相周亞夫免，\n以御史大夫桃侯劉舍為丞相。\n四月，\n地動。\n九月戊戌晦，\n日食。\n軍東都門外。\n\n中四年三月，\n置德陽宮。\n大蝗。\n秋，\n赦徒作陽陵者。\n\n中五年夏，\n立皇子舜為常山王。\n封十侯。\n六月丁巳，\n赦天下，\n賜爵一級。\n天下大潦。\n更命諸侯丞相曰相。\n秋，\n地動。\n\n中六年二月己卯，\n行幸雍，\n郊見五帝。\n三月，\n雨雹。\n四月，\n梁孝王、\n城陽共王、汝南王皆薨。\n立梁孝王子明為濟川王，\n子彭離為濟東主，\n子定為山陽王，\n子不識為濟陰王。\n梁分為五。\n封四侯。\n\n更命廷尉為大理，\n將作少府為將作大匠，\n主爵中尉為都尉，\n長信詹事為長信少府，\n將行為大長秋，\n大行為行人，\n奉常為太常，\n典客為大行，\n治粟內史為大農。\n以大內為二千石，\n置左右內官，\n屬大內。\n\n七月辛亥，\n日食。\n八月，\n匈奴入上郡。\n\n後元年冬，\n更命中大夫令為衛尉。\n三月丁酉，\n赦天下，\n賜爵一級，\n中二千石、諸侯相爵右庶長。\n\n四月，\n大酺。\n五月丙戌，\n地動，\n其蚤食時復動。\n上庸地動二十二日，\n壞城垣。\n\n七月乙巳，\n日食。\n丞相劉舍免。\n八月壬辰，\n以御史大夫綰為丞相，\n封為建陵侯。\n\n後二年正月，\n地一日三動。\n郅將軍擊匈奴。\n酺五日。\n令內史郡不得食馬粟，\n沒入縣官。\n令徒隸衣七緵布。\n止馬舂。\n為歲不登，\n禁天下食不造歲。\n省列侯遣之國。\n\n三月，\n匈奴入鴈門。\n十月，\n租長陵田。\n大旱。\n衡山國、河東、雲中郡民疫。\n\n後三年十月，\n日月皆赤五日。\n十二月晦，\n雷。\n日如紫。\n五星逆行守太微。\n月貫天廷中。\n\n正月甲寅，\n皇太子冠。\n甲子，\n孝景皇帝崩。\n遺詔賜諸侯王以下至民為父後爵一級，\n天下戶百錢。\n出宮人歸其家，\n復無所與。\n太子即位，\n是為孝武皇帝。\n\n三月，\n封皇太后弟蚡為武安侯，\n弟勝為周陽侯。\n置陽陵。\n\n太史公曰：\n漢興，\n孝文施大德，\n天下懷安。\n至孝景，\n不復憂異姓，\n而晁錯刻削諸侯，\n遂使七國俱起，\n合從而西鄉，\n以諸侯太盛，\n而錯為之不以漸也。\n\n及主父偃言之，\n而諸侯以弱，\n卒以安。\n安危之機，\n豈不以謀哉？\n1 1.12《孝武本紀》\n\n孝武皇帝者，\n孝景中子也。\n母曰王太后。\n孝景四年，\n以皇子為膠東王。\n孝景七年，\n栗太子廢為臨江王，\n以膠東王為太子。\n孝景十六年崩，\n太子即位，\n為孝武皇帝。\n孝武皇帝初即位，\n尤敬鬼神之祀。\n\n元年，\n漢興已六十餘歲矣，\n天下乂安，\n薦紳之屬皆望天子封禪改正度也。\n\n而上鄉儒術，\n招賢良，\n趙綰、王臧等以文學為公卿，\n欲議古立明堂城南，\n以朝諸侯。\n草巡狩封禪改曆服色事未就。\n會竇太后治黃老言，\n不好儒術，\n使人微得趙綰等姦利事，\n召案綰、臧，\n綰、臧自殺，\n諸所興為者皆廢。\n\n後六年，\n竇太后崩。\n其明年，\n上徵文學之士公孫弘等。\n\n明年，\n上初至雍，\n郊見五畤。\n後常三歲一郊。\n是時上求神君，\n舍之上林中蹏氏觀。\n神君者，\n長陵女子，\n以子死悲哀，\n故見神於先後宛若。\n宛若祠之其室，\n民多往祠。\n\n平原君往祠，\n其後子孫以尊顯。\n及武帝即位，\n則厚禮置祠之內中，\n聞其言，\n不見其人云。\n\n是時而李少君亦以祠竈、穀道、卻老方見上，\n上尊之。\n少君者，\n故深澤侯入以主方。\n匿其年及所生長，\n常自謂七十，\n能使物，\n卻老。\n其游以方徧諸侯。\n無妻子。\n\n人聞其能使物及不死，\n更饋遺之，\n常餘金錢帛衣食。\n人皆以為不治產業而饒給，\n又不知其何所人，\n愈信，\n爭事之。\n\n少君資好方，\n善為巧發奇中。\n嘗從武安侯飲，\n坐中有年九十餘老人，\n少君乃言與其大父游射處，\n老人為兒時從其大父行，\n識其處，\n一坐盡驚。\n\n少君見上，\n上有故銅器，\n問少君。\n少君曰：\n「此器齊桓公十年陳於柏寢。」\n已而案其刻，\n果齊桓公器。\n一宮盡駭，\n以少君為神，\n數百歲人也。\n\n少君言於上曰：\n「祠竈則致物，\n致物而丹沙可化為黃金，\n黃金成以為飲食器則益壽，\n益壽而海中蓬萊僊者可見，\n見之以封禪則不死，\n黃帝是也。\n\n臣嘗游海上，\n見安期生，\n食臣棗，\n大如瓜。\n安期生僊者，\n通蓬萊中，\n合則見人，\n不合則隱。」\n於是天子始親祠竈，\n而遣方士入海求蓬萊安期生之屬，\n而事化丹沙諸藥齊為黃金矣。\n\n居久之，\n李少君病死。\n天子以為化去不死也，\n而使黃錘史寬舒受其方。\n求蓬萊安期生莫能得，\n而海上燕齊怪迂之方士多相效，\n更言神事矣。\n\n亳人薄誘忌奏祠泰一方，\n曰：\n「天神貴者泰一，\n泰一佐曰五帝。\n\n古者天子以春秋祭泰一東南郊，\n用太牢具，\n七日，\n為壇開八通之鬼道。」\n\n於是天子令太祝立其祠長安東南郊，\n常奉祠如忌方。\n其後人有上書，\n言「古者天子三年一用太牢具祠神三一：\n天一，\n地一，\n泰一」。\n\n天子許之，\n令太祝領祠之忌泰一壇上，\n如其方。\n\n後人復有上書，\n言「古者天子常以春秋解祠，\n祠黃帝用一梟破鏡；\n冥羊用羊；\n祠馬行用一青牡馬；\n泰一、皋山山君、地長用牛；\n武夷君用乾魚；\n陰陽使者以一牛」。\n令祠官領之如其方，\n而祠於忌泰一壇旁。\n\n其後，\n天子苑有白鹿，\n以其皮為幣，\n以發瑞應，\n造白金焉。\n\n其明年，\n郊雍，\n獲一角獸，\n若麃然。\n有司曰：\n「陛下肅祗郊祀，\n上帝報享，\n錫一角獸，\n蓋麟云。」\n於是以薦五畤，\n畤加一牛以燎。\n賜諸侯白金，\n以風符應合于天地。\n\n於是濟北王以為天子且封禪，\n乃上書獻泰山及其旁邑。\n天子受之，\n更以他縣償之。\n常山王有辠，\n遷，\n天子封其弟於真定，\n以續先王祀，\n而以常山為郡。\n然后五嶽皆在天子之郡。\n\n其明年，\n齊人少翁以鬼神方見上。\n上有所幸王夫人，\n夫人卒，\n少翁以方術蓋夜致王夫人及竈鬼之貌云，\n天子自帷中望見焉。\n\n於是乃拜少翁為文成將軍，\n賞賜甚多，\n以客禮禮之。\n文成言曰：\n「上即欲與神通，\n宮室被服不象神，\n神物不至。」\n\n乃作畫雲氣車，\n及各以勝日駕車辟惡鬼。\n又作甘泉宮，\n中為臺室，\n畫天、地、泰一諸神，\n而置祭具以致天神。\n\n居歲餘，\n其方益衰，\n神不至。\n乃為帛書以飯牛，\n詳弗知也，\n言此牛腹中有奇。\n\n殺而視之，\n得書，\n書言甚怪，\n天子疑之。\n有識其手書，\n問之人，\n果偽書。\n於是誅文成將軍而隱之。\n\n其後則又作柏梁、銅柱、承露僊人掌之屬矣。\n\n文成死明年，\n天子病鼎湖甚，\n巫醫無所不致，\n不愈。\n\n游水發根乃言曰：\n「上郡有巫，\n病而鬼下之。」\n上召置祠之甘泉。\n及病，\n使人問神君。\n神君言曰：\n「天子毋憂病。\n病少愈，\n強與我會甘泉。」\n\n於是病愈，\n遂幸甘泉，\n病良已。\n大赦天下，\n置壽宮神君。\n\n神君最貴者太一，\n其佐曰大禁、司命之屬，\n皆從之。\n非可得見，\n聞其音，\n與人言等。\n時去時來，\n來則風肅然也。\n居室帷中。\n時晝言，\n然常以夜。\n\n天子祓，\n然后入。\n因巫為主人，\n關飲食。\n所欲者言行下。\n\n又置壽宮、北宮，\n張羽旗，\n設供具，\n以禮神君。\n神君所言，\n上使人受書其言，\n命之曰「畫法」。\n其所語，\n世俗之所知也，\n毋絕殊者，\n而天子獨喜。\n其事祕，\n世莫知也。\n\n其後三年，\n有司言元宜以天瑞命，\n不宜以一二數。\n一元曰建元，\n二元以長星曰元光，\n三元以郊得一角獸曰元狩云。\n\n其明年冬，\n天子郊雍，\n議曰：\n「今上帝朕親郊，\n而后土毋祀，\n則禮不答也。」\n\n有司與太史公、祠官寬舒等議：\n「天地牲角繭栗。\n今陛下親祀后土，\n后土宜於澤中圜丘為五壇，\n壇一黃犢太牢具，\n已祠盡瘞，\n而從祠衣上黃。」\n\n於是天子遂東，\n始立后土祠汾陰脽上，\n如寬舒等議。\n上親望拜，\n如上帝禮。\n\n禮畢，\n天子遂至滎陽而還。\n過雒陽，\n下詔曰：\n「三代邈絕，\n遠矣難存。\n其以三十里地封周後為周子南君，\n以奉先王祀焉。」\n是歲，\n天子始巡郡縣，\n侵尋於泰山矣。\n\n其春，\n樂成侯上書言欒大。\n欒大，\n膠東宮人，\n故嘗與文成將軍同師，\n已而為膠東王尚方。\n而樂成侯姊為康王后，\n毋子。\n\n康王死，\n他姬子立為王。\n而康后有淫行，\n與王不相中得，\n相危以法。\n康后聞文成已死，\n而欲自媚於上，\n乃遣欒大因樂成侯求見言方。\n\n天子既誅文成，\n後悔恨其早死，\n惜其方不盡，\n及見欒大，\n大悅。\n大為人長美，\n言多方略，\n而敢為大言，\n處之不疑。\n\n大言曰：\n「臣嘗往來海中，\n見安期、羨門之屬。\n顧以為臣賤，\n不信臣。\n又以為康王諸侯耳，\n不足予方。\n臣數言康王，\n康王又不用臣。\n\n臣之師曰：\n『黃金可成，\n而河決可塞，\n不死之藥可得，\n僊人可致也。』\n臣恐效文成，\n則方士皆掩口，\n惡敢言方哉！」\n\n上曰：\n「文成食馬肝死耳。\n子誠能脩其方，\n我何愛乎！」\n\n大曰：\n「臣師非有求人，\n人者求之。\n陛下必欲致之，\n則貴其使者，\n令有親屬，\n以客禮待之，\n勿卑，\n使各佩其信印，\n乃可使通言於神人。\n神人尚肯邪不邪。\n致尊其使，\n然后可致也。」\n\n於是上使先驗小方，\n鬭旗，\n旗自相觸擊。\n\n是時上方憂河決，\n而黃金不就，\n乃拜大為五利將軍。\n居月餘，\n得四金印，\n佩天士將軍、地士將軍、大通將軍、天道將軍印。\n\n制詔御史：\n「昔禹疏九江，\n決四瀆。\n閒者河溢皋陸，\n隄繇不息。\n朕臨天下二十有八年，\n天若遺朕士而大通焉。\n《乾》稱『蜚龍』，\n『鴻漸于般』，\n意庶幾與焉。\n其以二千戶封地士將軍大為樂通侯。」\n\n賜列侯甲第，\n僮千人。\n乘輿斥車馬帷帳器物以充其家。\n又以衛長公主妻之，\n齎金萬斤，\n更名其邑曰當利公主。\n\n天子親如五利之第。\n使者存問所給，\n連屬於道。\n自大主將相以下，\n皆置酒其家，\n獻遺之。\n\n於是天子又刻玉印曰「天道將軍」，\n使使衣羽衣，\n夜立白茅上，\n五利將軍亦衣羽衣，\n立白茅上受印，\n以示弗臣也。\n而佩「天道」者，\n且為天子道天神也。\n\n於是五利常夜祠其家，\n欲以下神。\n神未至而百鬼集矣，\n然頗能使之。\n其後治裝行，\n東入海，\n求其師云。\n大見數月，\n佩六印，\n貴振天下，\n而海上燕齊之閒，\n莫不搤捥而自言有禁方，\n能神僊矣。\n\n其夏六月中，\n汾陰巫錦為民祠魏脽后土營旁，\n見地如鉤狀，\n掊視得鼎。\n鼎大異於眾鼎，\n文鏤毋款識，\n怪之，\n言吏。\n\n吏告河東太守勝，\n勝以聞。\n天子使使驗問巫錦得鼎無姦詐，\n乃以禮祠，\n迎鼎至甘泉，\n從行，\n上薦之。\n\n至中山，\n晏溫，\n有黃雲蓋焉。\n有麃過，\n上自射之，\n因以祭云。\n\n至長安，\n公卿大夫皆議請尊寶鼎。\n天子曰：\n「閒者河溢，\n歲數不登，\n故巡祭后土，\n祈為百姓育穀。\n今年豐廡未有報。\n鼎曷為出哉？」\n\n有司皆曰：\n「聞昔大帝興神鼎一，\n一者一統，\n天地萬物所擊終也。\n黃帝作寶鼎三，\n象天地人也。\n禹收九牧之金，\n鑄九鼎，\n皆嘗鬺烹上帝鬼神。\n遭聖則興，\n遷于夏商。\n\n周德衰，\n宋之社亡，\n鼎乃淪伏而不見。\n《頌》云『自堂徂基，\n自羊徂牛；\n鼐鼎及鼒，\n不虞不驁，\n胡考之休』。\n\n今鼎至甘泉，\n光潤龍變，\n承休無疆。\n合茲中山，\n有黃白雲降蓋，\n若獸為符，\n路弓乘矢，\n集獲壇下，\n報祠大饗。\n\n惟受命而帝者心知其意而合德焉。\n鼎宜見於祖禰，\n藏於帝廷，\n以合明應。」\n制曰：\n「可。」\n入海求蓬萊者，\n言蓬萊不遠，\n而不能至者，\n殆不見其氣。\n上乃遣望氣佐候其氣云。\n\n其秋，\n上幸雍，\n且郊。\n或曰「五帝，\n泰一之佐也，\n宜立泰一而上親郊之」。\n\n上疑未定。\n齊人公孫卿曰：\n「今年得寶鼎，\n其冬辛巳朔旦冬至，\n與黃帝時等。」\n卿有札書曰：\n「黃帝得寶鼎宛朐，\n問於鬼臾區。\n\n區對曰：\n『帝得寶鼎神筴，\n是歲己酉朔旦冬至，\n得天之紀，\n終而復始。』\n於是黃帝迎日推筴，\n後率二十歲得朔旦冬至，\n凡二十推，\n三百八十年，\n黃帝僊登于天。」\n\n卿因所忠欲奏之。\n所忠視其書不經，\n疑其妄書，\n謝曰：\n「寶鼎事已決矣，\n尚何以為！」\n卿因嬖人奏之。\n上大說，\n召問卿。\n\n對曰：\n「受此書申功，\n申功已死。」\n上曰：\n「申功何人也？」\n卿曰：\n「申功，\n齊人也。\n與安期生通，\n受黃帝言，\n無書，\n獨有此鼎書。\n\n曰『漢興復當黃帝之時。\n漢之聖者在高祖之孫且曾孫也。\n寶鼎出而與神通，\n封禪。\n封禪七十二王，\n唯黃帝得上泰山封』。\n申功曰：\n『漢主亦當上封，\n上封則能僊登天矣。\n\n黃帝時萬諸侯，\n而神靈之封居七千。\n天下名山八，\n而三在蠻夷，\n五在中國。\n中國華山、首山、太室、泰山、東萊，\n此五山黃帝之所常遊，\n與神會。\n\n黃帝且戰且學僊。\n患百姓非其道，\n乃斷斬非鬼神者。\n百餘歲然後得與神通。\n\n黃帝郊雍上帝，\n宿三月。\n鬼臾區號大鴻，\n死葬雍，\n故鴻冢是也。\n其後黃帝接萬靈明廷。\n明廷者，\n甘泉也。\n\n所謂寒門者，\n谷口也。\n黃帝采首山銅，\n鑄鼎於荊山下。\n\n鼎既成，\n有龍垂胡䫇下迎黃帝。\n黃帝上騎，\n群臣後宮從上龍七十餘人，\n龍乃上去。\n餘小臣不得上，\n乃悉持龍䫇，\n龍䫇拔，\n墮黃帝之弓。\n\n百姓仰望黃帝既上天，\n乃抱其弓與龍胡䫇號，\n故後世因名其處曰鼎湖，\n其弓曰烏號。』」\n\n於是天子曰：\n「嗟乎！\n吾誠得如黃帝，\n吾視去妻子如脫躧耳。」\n乃拜卿為郎，\n東使候神於太室。\n\n上遂郊雍，\n至隴西，\n西登空桐，\n幸甘泉。\n令祠官寬舒等具泰一祠壇，\n壇放薄忌泰一壇，\n壇三垓。\n\n五帝壇環居其下，\n各如其方，\n黃帝西南，\n除八通鬼道。\n\n泰一所用，\n如雍一畤物，\n而加醴棗脯之屬，\n殺一犛牛以為俎豆牢具。\n而五帝獨有俎豆醴進。\n其下四方地，\n為餟食群神從者及北斗云。\n\n已祠，\n胙餘皆燎之。\n其牛色白，\n鹿居其中，\n彘在鹿中，\n水而洎之。\n\n祭日以牛，\n祭月以羊彘特。\n泰一祝宰則衣紫及繡。\n五帝各如其色，\n日赤，\n月白。\n\n十一月辛巳朔旦冬至，\n昧爽，\n天子始郊拜泰一。\n朝朝日，\n夕夕月，\n則揖；\n而見泰一如雍禮。\n\n其贊饗曰：\n「天始以寶鼎神筴授皇帝，\n朔而又朔，\n終而復始，\n皇帝敬拜見焉。」\n而衣上黃。\n其祠列火滿壇，\n壇旁烹炊具。\n\n有司云「祠上有光焉」。\n公卿言「皇帝始郊見泰一雲陽，\n有司奉瑄玉嘉牲薦饗。\n是夜有美光，\n及晝，\n黃氣上屬天」。\n\n太史公、祠官寬舒等曰：\n「神靈之休，\n祐福兆祥，\n宜因此地光域立泰畤壇以明應。\n令太祝領，\n秋及臘閒祠。\n三歲天子一郊見。」\n其秋，\n為伐南越，\n告禱泰一，\n以牡荊畫幡日月北斗登龍，\n以象天一三星，\n為泰一鋒，\n名曰「靈旗」。\n為兵禱，\n則太史奉以指所伐國。\n\n而五利將軍使不敢入海，\n之泰山祠。\n上使人微隨驗，\n實無所見。\n五利妄言見其師，\n其方盡，\n多不讎。\n上乃誅五利。\n\n其冬，\n公孫卿候神河南，\n見僊人跡緱氏城上，\n有物若雉，\n往來城上。\n\n天子親幸緱氏城視跡。\n問卿：\n「得毋效文成、五利乎？」\n卿曰：\n「僊者非有求人主，\n人主求之。\n其道非少寬假，\n神不來。\n言神事，\n事如迂誕，\n積以歲乃可致。」\n於是郡國各除道，\n繕治宮觀名山神祠所，\n以望幸矣。\n\n其年，\n既滅南越，\n上有嬖臣李延年以好音見。\n上善之，\n下公卿議，曰：\n「民閒祠尚有鼓舞之樂，\n今郊祠而無樂，\n豈稱乎？」\n公卿曰：\n「古者祀天地皆有樂，\n而神祇可得而禮。」\n\n或曰：\n「泰帝使素女鼓五十弦瑟，\n悲，\n帝禁不止，\n故破其瑟為二十五弦。」\n於是塞南越，\n禱祠泰一、后土，\n始用樂舞，\n益召歌兒，\n作二十五弦及箜篌瑟自此起。\n\n其來年冬，\n上議曰：\n「古者先振兵澤旅，\n然後封禪。」\n乃遂北巡朔方，\n勒兵十餘萬，\n還祭黃帝冢橋山，\n澤兵須如。\n上曰：\n「吾聞黃帝不死，\n今有冢，\n何也？」\n\n或對曰：\n「黃帝已僊上天，\n群臣葬其衣冠。」\n既至甘泉，\n為且用事泰山，\n先類祠泰一。\n\n自得寶鼎，\n上與公卿諸生議封禪。\n寺禪用希曠絕，\n莫知其儀禮，\n而群儒采封禪《尚書》、\n《周官》、《王制》之望祀射牛事。\n\n齊人丁公年九十餘，曰：\n「封者，\n合不死之名也。\n秦皇帝不得上封。\n陛下必欲上，\n稍上即無風雨，\n遂上封矣。」\n上於是乃令諸儒習射牛，\n草封禪儀。\n\n數年，\n至且行。\n天子既聞公孫卿及方士之言，\n黃帝以上封禪，\n皆致怪物與神通，\n欲放黃帝以嘗接神僊人蓬萊士，\n高世比惪於九皇，\n而頗采儒術以文之。\n\n群儒既以不能辯明封禪事，\n又牽拘於《詩》《書》古文而不敢騁。\n上為封祠器示群儒，\n群儒或曰「不與古同」，\n徐偃又曰「太常諸生行禮不如魯善」，\n周霸屬圖封事，\n於是上絀偃、霸，\n盡罷諸儒弗用。\n\n三月，\n遂東幸緱氏，\n禮登中嶽太室。\n從官在山下聞若有言\n「萬歲」云。\n問上，\n上不言；\n問下，\n下不言。\n\n於是以三百戶封太室奉祠，\n命曰崇高邑。\n東上泰山，\n山之草木葉未生，\n乃令人上石立之泰山顛。\n\n上遂東巡海上，\n行禮祠八神。\n齊人之上疏言神怪奇方者以萬數，\n然無驗者。\n乃益發船，\n令言海中神山者數千人求蓬萊神人。\n\n公孫卿持節常先行候名山，\n至東萊，\n言夜見一人，\n長數丈，\n就之則不見，\n見其跡甚大，\n類禽獸云。\n\n群臣有言見一老父牽狗，\n言「吾欲見巨公」，\n已忽不見。\n上既見大跡，\n未信，\n及群臣有言老父，\n則大以為僊人也。\n宿留海上，\n與方士傳車及閒使求僊人以千數。\n\n四月，\n還至奉高。\n上念諸儒及方士言封禪人人殊，\n不經，\n難施行。\n\n天子至梁父，\n禮祠地主。\n乙卯，\n令侍中儒者皮弁薦紳，\n射牛行事。\n封泰山下東方，\n如郊祠泰一之禮。\n封廣丈二尺，\n高九尺，\n其下則有玉牒書，\n書祕。\n\n禮畢，\n天子獨與侍中奉車子侯上泰山，\n亦有封。\n其事皆禁。\n明日，\n下陰道。\n\n丙辰，\n禪泰山下阯東北肅然山，\n如祭后土禮。\n天子皆親拜見，\n衣上黃而盡用樂焉。\n江淮閒一茅三脊為神藉。\n五色土益雜封。\n\n縱遠方奇獸蜚禽及白雉諸物，\n頗以加祠。\n兕旄牛犀象之屬弗用。\n皆至泰山然后去。\n封禪祠，\n其夜若有光，\n晝有白雲起封中。\n\n天子從封禪還，\n坐明堂，\n群臣更上壽。\n於是制詔御史：\n「朕以眇眇之身承至尊，\n兢兢焉懼弗任。\n維德菲薄，\n不明于禮樂。」\n\n脩祀泰一，\n若有象景光，\n㞕如有望，\n依依震於怪物，\n欲止不敢，\n遂登封泰山，\n至於梁父，\n而后禪肅然。\n\n自新，\n嘉與士大夫更始，\n賜民百戶牛一酒十石，\n加年八十孤寡布帛二匹。\n復博、奉高、蛇丘、歷城，\n毋出今年租稅。\n\n其赦天下，\n如乙卯赦令。\n行所過毋有復作。\n事在二年前，\n皆勿聽治。」\n\n又下詔曰：\n「古者天子五載一巡狩，\n用事泰山，\n諸侯有朝宿地。\n其令諸侯各治邸泰山下。」\n天子既已封禪泰山，\n無風雨菑，\n而方士更言蓬萊諸神山若將可得，\n於是上欣然庶幾遇之，\n乃復東至海上望，\n冀遇蓬萊焉。\n\n奉車子侯暴病，\n一日死。\n上乃遂去，\n並海上，\n北至碣石，\n巡自遼西，\n歷北邊至九原。\n\n五月，\n返至甘泉。\n有司言寶鼎出為元鼎，\n以今年為元封元年。\n\n其秋，\n有星茀于東井。\n後十餘日，\n有星茀于三能。\n望氣王朔言：\n「候獨見其星出如瓠，\n食頃復入焉。」\n有司言曰：\n「陛下建漢家封禪，\n天其報德星云。」\n其來年冬，\n郊雍五帝，\n還，\n拜祝祠泰一。\n贊饗曰：\n「德星昭衍，\n厥維休祥。\n壽星仍出，\n淵耀光明。\n信星昭見，\n皇帝敬拜泰祝之饗。」\n其春，\n公孫卿言見神人東萊山，\n若云「見天子」。\n天子於是幸緱氏城，\n拜卿為中大夫。\n\n遂至東萊，\n宿留之數日，\n毋所見，\n見大人跡。\n復遣方士求神怪采芝藥以千數。\n\n是歲旱。\n於是天子既出毋名，\n乃禱萬里沙，\n過祠泰山。\n還至瓠子，\n自臨塞決河，\n留二日，\n沈祠而去。\n使二卿將卒塞決河，\n河徙二渠，\n復禹之故跡焉。\n\n是時既滅南越，\n越人勇之乃言「越人俗信鬼，\n而其祠皆見鬼，\n數有效。\n昔東甌王敬鬼，\n壽至百六十歲。\n後世謾怠，\n故衰秏」。\n\n乃令越巫立越祝祠，\n安臺無壇，\n亦祠天神上帝百鬼，\n而以雞卜。\n上信之，\n越祠雞卜始用焉。\n\n公孫卿曰：\n「僊人可見，\n而上往常遽，\n以故不見。\n今陛下可為觀，\n如緱氏城，\n置脯棗，\n神人宜可致。\n且僊人好樓居。」\n\n於是上令長安則作蜚廉桂觀，\n甘泉則作益延壽觀，\n使卿持節設具而候神人。\n乃作通天臺，\n置祠具其下，\n將招來神僊之屬。\n於是甘泉更置前殿，\n始廣諸宮室。\n\n夏，\n有芝生殿防內中。\n天子為塞河，\n興通天臺，\n若有光云，\n乃下詔曰：\n「甘泉防生芝九莖，\n赦天下，\n毋有復作。」\n其明年，\n伐朝鮮。\n夏，\n旱。\n公孫卿曰：\n「黃帝時封則天旱，\n乾封三年。」\n上乃下詔曰：\n「天旱，\n意乾封乎？\n其令天下尊祠靈星焉。」\n其明年，\n上郊雍，\n通回中道，\n巡之。\n春，\n至鳴澤，\n從西河歸。\n\n其明年冬，\n上巡南郡，\n至江陵而東。\n登禮潛之天柱山，\n號曰南嶽。\n浮江，\n自尋陽出樅陽，\n過彭蠡，\n祀其名山川。\n北至琅邪，\n並海上。\n四月中，\n至奉高脩封焉。\n\n初，\n天子封泰山，\n泰山東北阯古時有明堂處，\n處險不敞。\n\n上欲治明堂奉高旁，\n未曉其制度。\n濟南人公王帶上黃帝時明堂圖。\n明堂圖中有一殿，\n四面無壁，\n以茅蓋，\n通水，\n圜宮垣為複道，\n上有樓，\n\n從西南入，\n命曰昆侖，\n天子從之入，\n以拜祠上帝焉。\n於是上令奉高作明堂汶上，\n如帶圖。\n\n及五年脩封，\n則祠泰一、五帝於明堂上坐，\n令高皇帝祠坐對之。\n祠后土於下房，\n以二十太牢。\n\n天子從昆侖道入，\n始拜明堂如郊禮。\n禮畢，\n燎堂下。\n而上又上泰山，\n有祕祠其顛。\n而泰山下祠五帝，\n各如其方，\n黃帝并赤帝，\n而有司侍祠焉。\n泰山上舉火，\n下悉應之。\n\n其後二歲，\n十一月甲子朔旦冬至，\n推曆者以本統。\n天子親至泰山，\n以十一月甲子朔旦冬至日祠上帝明堂，\n每脩封禪。\n\n其贊饗曰：\n「天增授皇帝泰元神筴，\n周而復始。\n皇帝敬拜泰一。」\n\n東至海上，\n考入海及方士求神者，\n莫驗，\n然益遣，\n冀遇之。\n\n十一月乙酉，\n柏梁災。\n十二月甲午朔，\n上親禪高里，\n祠后土。\n臨渤海，\n將以望祠蓬萊之屬，\n冀至殊庭焉。\n\n上還，\n以柏梁災故，\n朝受計甘泉。\n公孫卿曰：\n「黃帝就青靈臺，\n十二日燒，\n黃帝乃治明庭。\n明庭，\n甘泉也。」\n\n方士多言古帝王有都甘泉者。\n其後天子又朝諸侯甘泉，\n甘泉作諸侯邸。\n勇之乃曰：\n「越俗有火災，\n復起屋必以大，\n用勝服之。」\n\n於是作建章宮，\n度為千門萬戶。\n前殿度高未央。\n其東則鳳闕，\n高二十餘丈。\n其西則唐中，\n數十里虎圈。\n\n其北治大池，\n漸臺高二十餘丈，\n名曰泰液池，\n中有蓬萊、方丈、瀛洲、壺梁，\n象海中神山龜魚之屬。\n其南有玉堂、\n璧門、大鳥之屬。\n乃立神明臺、井幹樓，\n度五十餘丈，\n輦道相屬焉。\n\n夏，\n漢改曆，\n以正月為歲首，\n而色上黃，\n官名更印章以五字，\n因為太初元年。\n是歲，\n西伐大宛。\n蝗大起。\n丁夫人、\n雒陽虞初等以方祠詛匈奴、大宛焉。\n\n其明年，\n有司言雍五畤無牢熟具，\n芬芳不備。\n乃命祠官進畤犢牢具，\n五色食所勝，\n而以木禺馬代駒焉。\n獨五帝用駒，\n行親郊用駒。\n及諸名山川用駒者，\n悉以木禺馬代。\n行過，\n乃用駒。\n他禮如故。\n\n其明年，\n東巡海上，\n考神僊之屬，\n未有驗者。\n方士有言「黃帝時為五城十二樓，\n以候神人於執期，\n命曰迎年」。\n上許作之如方，\n名曰明年。\n上親禮祠上帝，\n衣上黃焉。\n\n公玉帶曰：\n「黃帝時雖封泰山，\n然風后、\n封鉅、岐伯令黃帝封東泰山，\n禪凡山合符，\n然後不死焉。」\n\n天子既令設祠具，\n至東泰山，\n東泰山卑小，\n不稱其聲，\n乃令祠官禮之，\n而不封禪焉。\n其後令帶奉祠候神物。\n\n夏，\n遂還泰山，\n脩五年之禮如前，\n而加禪祠石閭。\n石閭者，\n在泰山下阯南方，\n方士多言此僊人之閭也，\n故上親禪焉。\n\n其後五年，\n復至泰山脩封，\n還過祭常山。\n\n今天子所興祠，\n泰一、后土，\n三年親郊祠，\n建漢家封禪，\n五年一脩封。\n薄忌泰一及三一、冥羊、馬行、赤星，\n五，\n寬舒之祠官以歲時致禮。\n\n凡六祠，\n皆太祝領之。\n至如八神諸神，\n明年、凡山他名詞，\n行過則祀，\n去則已。\n\n方士所興祠，\n各自主，\n其人終則已，\n祠官弗主。\n他祠皆如其故。\n今上封禪，\n其後十二歲而還，\n徧於五嶽、四瀆矣。\n\n而方士之候祠神人，\n入海求蓬萊，\n終無有驗。\n而公孫卿之侯神者，\n猶以大人跡為解，\n無其效。\n\n天子益怠厭方士之怪迂語矣，\n然終羈縻弗絕，\n冀遇其真。\n自此之後，\n方士言祠神者彌眾，\n然其效可睹矣。\n\n太史公曰：\n余從巡祭天地諸神名山川而封禪焉。\n入壽宮侍祠神語，\n究觀方士祠官之言，\n於是退而論次自古以來用事於鬼神者，\n具見其表裏。\n\n後有君子，\n得以覽焉。\n至若俎豆珪幣之詳，\n獻酬之禮，\n則有司存焉。\n\n"}
{"id": "KR2a0001_201", "series": "KR2a0001", "text": "\n太史公曰：\n五帝、\n三代之記，\n尚矣。\n自殷以前諸侯不可得而譜，\n周以來乃頗可著。\n孔子因史文次春秋，\n紀元年，\n正時日月，\n蓋其詳哉。\n至於序尚書則略，\n無年月；\n或頗有，\n然多闕，\n不可錄。\n故疑則傳疑，\n蓋其慎也。\n\n余讀諜記，\n黃帝以來皆有年數。\n稽其曆譜諜終始五德之傳，\n古文咸不同，\n乖異。\n夫子之弗論次其年月，\n豈虛哉！\n於是以五帝繫諜、\n尚書集世紀黃帝以來訖共和為世表。|\n\n帝王世國號|顓頊屬|俈屬|堯屬|舜屬|夏屬|殷屬|周屬||\n黃帝號有熊。|\n黃帝生昌意。|\n黃帝生玄囂。|\n黃帝生玄囂。|\n黃帝生昌意。|\n黃帝生昌意。|\n黃帝生玄囂。|\n黃帝生玄囂。||\n\n帝顓頊，\n黃帝孫。\n起黃帝，\n至顓頊三世，\n號高陽。|\n昌意生顓頊。\n為高陽氏。|\n玄囂生蟜極。|\n玄囂生蟜極。|\n昌意生顓頊。\n顓頊生窮蟬。|\n昌意生顓頊。|\n玄囂生蟜極。\n蟜極生高辛。|\n玄囂生蟜極。\n蟜極生高辛。||\n\n帝俈，\n黃帝曾孫。\n起黃帝，\n至帝俈四世。\n號高辛。|\n　|蟜極生高辛，\n為帝俈。|\n蟜極生高辛。\n高辛生放勛。|\n窮蟬生敬康。\n敬康生句望。|\n　|高辛生卨。|\n高辛生后稷，\n為周祖。||\n\n帝堯。\n起黃帝，\n至俈子五世。\n號唐。|\n　|　|\n放勛為堯。|\n句望生蟜牛。\n蟜牛生瞽叟。|\n　|卨為殷祖。|\n后稷生不窋。||\n\n帝舜，\n黃帝玄孫之玄孫，\n號虞。|\n　|　|\n　|瞽叟生重華，\n是為帝舜。|\n顓頊生鯀。\n鯀生文命。|\n卨生昭明。|\n不窋生鞠。||\n\n帝禹，\n黃帝耳孫，\n號夏。|\n　|　|\n　|　|\n文命，\n是為禹。|\n昭明生相土。|\n鞠生公劉。||\n\n帝啟，\n伐有扈，\n作甘誓。|\n　|　|\n　|　|\n　|相土生昌若。|\n公劉生慶節。||\n\n帝太康|　|\n　|　|\n　|　|\n昌若生曹圉。\n曹圉生冥。|\n慶節生皇僕。\n皇僕生差弗。||\n\n帝仲康，\n太康弟。|\n　|　|\n　|　|\n　|冥生振。|\n差弗生毀渝。\n毀渝生公非。||\n\n帝相|　|\n　|　|\n　|　|\n振生微。\n微生報丁。|\n公非生高圉。\n高圉生亞圉。||\n\n帝少康|　|\n　|　|\n　|　|\n報丁生報乙。\n報乙生報丙。|\n亞圉生公祖類。||\n\n帝予|　|\n　|　|\n　|　|\n報丙生主壬。\n主壬生主癸。|\n公祖類生太王亶父。||\n\n帝槐|　|\n　|　|\n　|　|\n主癸生天乙，\n是為殷湯。|\n亶父生季歷。\n季歷生文王昌。\n益易卦。||\n\n帝芒|　|\n　|　|\n　|　|\n　|文王昌生武王發。||\n\n帝泄|　|\n　|　|\n　|　|\n　|　||\n\n帝不降|　|\n　|　|\n　|　|\n　|　||\n\n帝扃不降弟。|\n　|　|\n　|　|\n　|　|\n　||\n帝廑|　|\n　|　|\n　|　|\n　|　||\n\n帝孔甲，\n不降子。\n好鬼神，\n淫亂不好德，\n二龍去。|\n　|　|\n　|　|\n　|　|\n　||\n帝皋|　|\n　|　|\n　|　|\n　|　||\n\n帝發|　|\n　|　|\n　|　|\n　|　||\n\n帝履癸，\n是為桀。\n從禹至桀十七世。\n從黃帝至桀二十世。|\n　|　|\n　|　|\n　|　|\n　||\n殷湯代夏氏。\n從黃帝至湯十七世。|\n　|　|\n　|　|\n　|　|\n　||\n帝外丙，\n湯太子。\n太丁蚤卒，\n故立次弟外丙。|\n　|　|\n　|　|\n　|　|\n　||\n帝仲壬，\n外丙弟。|\n　|　|\n　|　|\n　|　|\n　||\n 帝太甲，\n故太子太丁子。\n淫，伊尹放之桐宮。\n三年，\n悔過自責，\n伊尹乃迎之復位。|\n　|　|\n　|　|\n　|　|\n　||\n帝沃丁。\n伊尹卒。|\n　|　|\n　|　|\n　|　|\n　||\n帝太庚，\n沃丁弟。|\n　|　|\n　|　|\n　|　|\n　||\n帝小甲，\n太庚弟。\n殷道衰，\n諸侯或不至。|\n　|　|\n　|　|\n　|　|\n　||\n帝雍己，\n小甲弟。|\n　|　|\n　|　|\n　|　|\n　||\n帝太戊，\n雍己弟。\n以桑穀生，\n稱中宗。|\n　|　|\n　|　|\n　|　|\n　||\n帝中丁|　|\n　|　|\n　|　|\n　|　||\n\n帝外壬，\n中丁弟。|\n　|　|\n　|　|\n　|　|\n　||\n帝河亶甲，\n外壬弟。|\n　|　|\n　|　|\n　|　|\n　||\n帝祖乙|　|\n　|　|\n　|　|\n　|　||\n\n帝祖辛|　|\n　|　|\n　|　|\n　|　||\n\n帝沃甲，\n祖辛弟。|\n　|　|\n　|　|\n　|　|\n　||\n帝祖丁，\n祖辛子。|\n　|　|\n　|　|\n　|　|\n　||\n帝南庚，\n沃甲子。|\n　|　|\n　|　|\n　|　|\n　||\n帝陽甲，\n祖丁子。|\n　|　|\n　|　|\n　|　|\n　||\n帝盤庚，\n陽甲弟。\n徙河南。|\n　|　|\n　|　|\n　|　|\n　||\n帝小辛，\n盤庚弟。|\n　|　|\n　|　|\n　|　|\n　||\n帝小乙，\n小辛弟。|\n　|　|\n　|　|\n　|　|\n　||\n帝武丁。\n雉升鼎耳雊。\n得傅說。\n稱高宗。|\n　|　|\n　|　|\n　|　|\n　||\n帝祖庚|　|\n　|　|\n　|　|\n　|　||\n\n帝甲，\n祖庚弟。\n淫。|　|\n　|　|\n　|　|\n　|　||\n\n帝廩辛|　|\n　|　|\n　|　|\n　|　||\n\n帝庚丁，\n廩辛弟。\n殷徙河北。|\n　|　|\n　|　|\n　|　|\n　||\n帝武乙。\n慢神震死。|\n　|　|\n　|　|\n　|　|\n　||\n帝太丁|　|\n　|　|\n　|　|\n　|　||\n\n帝乙。\n殷益衰。|\n　|　|\n　|　|\n　|　|\n　||\n帝辛，\n是為紂。\n弒。從湯至紂二十九世。\n從黃帝至紂四十六世。|\n　|　|\n　|　|\n　|　|\n　||\n周武王代殷。\n從黃帝至武王十九世。|\n　|　|\n　|　|\n　|　|\n　|||\n\n魯|齊|晉|秦|楚|宋|衛|陳|蔡|曹|燕||\n成王誦|周公旦，\n武王弟。\n 初封。|\n 太公尚，\n文王、\n武王師。\n 初封。|\n 唐叔虞，\n武王子。\n 初封。|\n 惡來，\n助紂。\n父飛廉，\n有力。|\n熊繹。\n繹父鬻熊，\n事文王。\n 初封。|\n 微子啟，\n紂庶兄。\n 初封。|\n 康叔，\n武王弟。\n 初封。|\n 胡公滿，\n舜之後。\n 初封。|\n 叔度，\n武王弟。\n 初封。|\n 叔振鐸，\n武王弟。\n 初封。|\n 尸召公奭，\n周同姓。\n 初封。||\n\n康王釗 刑錯四十餘年。|\n 魯公伯禽|丁公呂伋|晉侯燮|女防|熊乂|微仲，\n啟弟。|\n康伯|申公|蔡仲|　|\n九世至惠侯。||\n\n昭王瑕 南巡不返。\n不赴，\n諱之。|\n 考公|乙公|武侯|旁皋|熊黮|宋公|孝伯|相公|蔡伯|太伯|　||\n\n穆王滿。\n作甫刑。\n荒服不至。|\n煬公，\n考公弟。|\n癸公|成侯|大几|熊勝|丁公|嗣伯|孝公|宮侯|仲君|　||\n\n恭王伊扈|幽公|哀公|厲侯|大駱|熊煬|湣公，\n丁公弟。|\n疌伯|慎公|厲侯|宮伯|　||\n\n懿王堅。\n周道衰，\n詩人作刺。|\n魏公|胡公|靖侯|非子|熊渠|煬公，\n湣公弟。|\n靖伯|幽公|武侯|孝伯|　||\n\n孝王方，\n懿王弟。|\n厲公|獻公弒胡公。|\n　|秦侯|熊無康|厲公|貞伯|釐公|　|\n夷伯|　||\n\n夷王燮，\n懿王子。|\n獻公，\n厲公弟。|\n武公|　|\n公伯|熊鷙紅|釐公|頃侯|　|\n　|　|\n　||\n厲王胡。\n以惡聞過亂，\n出奔，\n遂死于彘。|\n真公|　|\n　|秦仲|熊延，\n紅弟。|\n　|釐侯|　|\n　|　|\n　||\n共和，\n 二伯行政。|\n 武公，\n真公弟。|\n　|　|\n　|熊勇|　|\n　|　|\n　|　|\n　|\n\n張夫子問褚先生曰：\n「詩言契、\n后稷皆無父而生。\n今案諸傳記咸言有父，\n父皆黃帝子也，\n得無與詩謬乎？」\n\n褚先生曰：\n「不然。\n詩言契生於卵，\n后稷人迹者，\n欲見其有天命精誠之意耳。\n鬼神不能自成，\n須人而生，\n柰何無父而生乎！\n一言有父，\n一言無父，\n信以傳信，\n疑以傳疑，\n故兩言之。\n堯知契、\n稷皆賢人，\n天之所生，\n故封之契七十里，\n後十餘世至湯，\n王天下。\n堯知后稷子孫之後王也，\n故益封之百里，\n其後世且千歲，\n至文王而有天下。\n詩傳曰：\n『湯之先為契，\n無父而生。\n契母與姊妹浴於玄丘水，\n有燕銜卵墮之，\n契母得，\n故含之，\n誤吞之，\n即生契。\n契生而賢，\n堯立為司徒，\n姓之曰子氏。\n子者茲；\n茲，益大也。\n詩人美而頌之曰\n「殷社芒芒，\n天命玄鳥，\n降而生商」。\n商者質，\n殷號也。\n文王之先為后稷，\n后稷亦無父而生。\n后稷母為姜嫄，\n出見大人蹟而履踐之，\n知於身，\n則生后稷。\n姜嫄以為無父，\n賤而棄之道中，\n牛羊避不踐也。\n抱之山中，\n山者養之。\n又捐之大澤，\n鳥覆席食之。\n姜嫄怪之，\n於是知其天子，\n乃取長之。\n堯知其賢才，\n立以為大農，\n姓之曰姬氏。\n姬者，\n本也。\n詩人美而頌之曰\n「厥初生民」，\n深脩益成，\n而道后稷之始也。』\n孔子曰：\n『昔者堯命契為子氏，\n為有湯也。\n命后稷為姬氏，\n為有文王也。\n大王命季歷，\n明天瑞也。\n太伯之吳，\n遂生源也。』\n天命難言，\n非聖人莫能見。\n舜、禹、\n契、后稷皆黃帝子孫也。\n黃帝策天命而治天下，\n德澤深後世，\n故其子孫皆復立為天子，\n是天之報有德也。\n人不知，\n以為氾從布衣匹夫起耳。\n夫布衣匹夫安能無故而起王天下乎？\n其有天命然。」\n\n「黃帝後世何王天下之久遠邪？」\n\n曰：\n「傳云天下之君王為萬夫之黔首請贖民之命者帝，\n有福萬世。\n黃帝是也。\n五政明則修禮義，\n因天時舉兵征伐而利者王，\n有福千世。\n蜀王，\n黃帝後世也，\n至今在漢西南五千里，\n常來朝降，\n輸獻於漢，\n非以其先之有德，\n澤流後世邪？\n行道德豈可以忽乎哉！\n人君王者舉而觀之。\n漢大將軍霍子孟名光者，\n亦黃帝後世也。\n此可為博聞遠見者言，\n固難為淺聞者說也。\n何以言之？\n古諸侯以國為姓。\n霍者，\n國名也。\n武王封弟叔處於霍，\n後世晉獻公滅霍公，\n後世為庶民，\n往來居平陽。\n平陽在河東，\n河東晉地，\n分為衛國。\n以詩言之，\n亦可為周世。\n周起后稷，\n后稷無父而生。\n以三代世傳言之，\n后稷有父名高辛；\n高辛，\n黃帝曾孫。\n黃帝終始傳曰：\n『漢興百有餘年，\n有人不短不長，\n出白燕之鄉，\n持天下之政，\n時有嬰兒主，\n卻行車。』\n霍將軍者，\n本居平陽白燕。\n臣為郎時，\n與方士考功會旗亭下，\n為臣言。\n豈不偉哉！」\n\n"}
{"id": "KR2a0001_202", "series": "KR2a0001", "text": "\n太史公讀春秋曆譜諜，\n至周厲王，\n未嘗不廢書而歎也。\n曰：嗚呼，\n師摯見之矣！\n紂為象箸而箕子唏。\n周道缺，\n詩人本之衽席，\n關雎作。\n仁義陵遲，\n鹿鳴刺焉。\n及至厲王，\n以惡聞其過，\n公卿懼誅而禍作，\n厲王遂奔于彘，\n亂自京師始，\n而共和行政焉。\n是後或力政，\n彊乘弱，\n興師不請天子。\n然挾王室之義，\n以討伐為會盟主，\n政由五伯，\n諸侯恣行，\n淫侈不軌，\n賊臣篡子滋起矣。\n齊、晉、\n秦、楚其在成周微甚，\n封或百里或五十里。\n晉阻三河，\n齊負東海，\n楚介江淮，\n秦因雍州之固，\n四海迭興，\n更為伯主，\n文武所褒大封，\n皆威而服焉。\n是以孔子明王道，\n干七十餘君，\n莫能用，\n故西觀周室，\n論史記舊聞，\n興於魯而次春秋，\n上記隱，\n下至哀之獲麟，\n約其辭文，\n去其煩重，\n以制義法，\n王道備，\n人事浹。\n七十子之徒口受其傳指，\n為有所刺譏褒諱挹損之文辭不可以書見也。\n魯君子左丘明懼弟子人人異端，\n各安其意，\n失其真，\n故因孔子史記具論其語，\n成左氏春秋。\n鐸椒為楚威王傳，\n為王不能盡觀春秋，\n采取成敗，\n卒四十章，\n為鐸氏微。\n趙孝成王時，\n其相虞卿上采春秋，\n下觀近勢，\n亦著八篇，\n為虞氏春秋。\n呂不韋者，\n秦莊襄王相，\n亦上觀尚古，\n刪拾春秋，\n集六國時事，\n以為八覽、\n六論、\n十二紀，\n為呂氏春秋。\n及如荀卿、\n孟子、\n公孫固、\n韓非之徒，\n各往往捃摭春秋之文以著書，\n不可勝紀。\n漢相張蒼曆譜五德，\n上大夫董仲舒推春秋義，\n頗著文焉。\n\n太史公曰：\n儒者斷其義，\n馳說者騁其辭，\n不務綜其終始；\n曆人取其年月，\n數家隆於神運，\n譜諜獨記世謚，\n其辭略，\n欲一觀諸要難。\n於是譜十二諸侯，\n自共和訖孔子，\n表見春秋、\n國語學者所譏盛衰大指著于篇，\n為成學治古文者要刪焉。=>\n\n　|\n年|周|魯|齊|晉|秦|楚|宋|衛|陳|蔡|曹|鄭|燕|吳||\n公元前|841庚申|共和元年。\n 厲王子居召公宮，\n是為宣王。\n王少，\n大臣共和行政。|\n 真公濞 十五年，\n一云十四年| 武公壽 十年| 靖侯宜臼 十八年| 秦仲 四年| 熊勇 七年| 釐公 十八年| 釐侯 十四年| 幽公寧 十四年| 武侯 二十三年| 夷伯 二十四年| 　|\n惠侯 二十四年| 　|||\n\n840　|\n二| 十六|十一|晉釐侯司徒元年|五|八|十九|十五|十五|二十四|二十五|　|\n二十五|||\n839　|\n三|十七|十二|二|六|九|二十|十六|十六|二十五|二十六|　|\n二十六|　|||\n\n838　|\n四|十八|十三|三|七|十|二十一|十七|十七|二十六|二十七|　|\n二十七|　|||\n\n837甲子|五|十九|十四|四|八|楚熊嚴元年|二十二|十八|十八|蔡夷侯元年|二十八|　|\n二十八|　|||\n\n836　|\n六|二十|十五|五|九|二|二十三|十九|十九|二|二十九||二十九|　|||\n\n835　|\n七|二十一|十六|六|十|三|二十四|二十|二十|三|三十||三十|　|||\n\n834　|\n八|二十二|十七|七|十一|四|二十五|二十一|二十一|四|曹幽伯彊元年|　|\n三十一|　|||\n\n833　|\n九|二十三|十八|八|十二|五|二十六|二十二|二十二|五|二|　|\n三十二|　|||\n\n832　|\n十|二十四|十九|九|十三|六|二十七|二十三|二十三|六|三|　|\n三十三|　|||\n\n831　|\n十一|二十五|二十|十|十四|七|二十八|二十四|陳釐公孝元年|七|四|　|\n三十四|　|||\n\n830　|\n十二|二十六|二十一|十一|十五|八|宋惠公覸元年|二十五|二|八|五||三十五|　|||\n\n829　|\n十三|二十七|二十二|十二|十六|九|二|二十六|三|九|六|　|\n三十六|　|||\n\n828　|\n十四 宣王即位，\n共和罷。|\n 二十八|二十三|十三|十七|十|三|二十七|四|十|七|　|\n三十七|　|||\n\n827甲戌|宣王元年|二十九|二十四|十四|十八|楚熊霜元年|四|二十八|五|十一|八|　|\n三十八|　|||\n\n826　|\n二|三十|二十五|十五|十九|二|五|二十九|六|十二|九|　|\n燕釐侯莊 元年| 　|||\n\n825　|\n三|魯武公敖元年|二十六|十六|二十|三|六|三十|七|十三|曹戴伯鮮元年|　|\n二|　|||\n\n824　|\n四|二|齊厲公無忌元年|十七|二十一|四|七|三十一|八|十四|二|　|\n三|　|||\n\n823　|\n五|三|二|十八|二十二|五|八|三十二|九|十五|三|　|\n四|　|||\n\n822　|\n六|四|三|晉獻侯籍元年|二十三|六|九|三十三|十|十六|四|　|\n五|　|||\n\n821　|\n七|五|四|二|秦莊公其 元年| 楚熊徇元年|十|三十四|十一|十七|五|　|\n六|　|||\n\n820　|\n八|六|五|三|二|二|十一|三十五|十二|十八|六|　|\n七|　|||\n\n819　|\n九|七|六|四|三|三|十二|三十六|十三|十九|七|　|\n八|　|||\n\n818　|\n十|八|七|五|四|四|十三|三十七|十四|二十|八|　|\n九|　|||\n\n817甲申|十一|九|八|六|五|五|十四|三十八|十五|二十一|九|　|\n十|　|||\n\n816　|\n十二|十|九|七|六|六|十五|三十九|十六|二十二|十|　|\n十一|　|||\n\n815　|\n十三|魯懿公戲元年|齊文公赤元年|八|七|七|十六|四十|十七|二十三|十一|　|\n十二|　|||\n\n814　|\n十四|二|二|九|八|八|十七|四十一|十八|二十四|十二|　|\n十三|　|||\n\n813　|\n十五|三|三|十|九|九|十八|四十二|十九|二十五|十三|　|\n十四|　|||\n\n812　|\n十六|四|四|十一|十|十|十九|衛武公和元年|二十|二十六|十四|　|\n十五|　|||\n\n811　|\n十七|五|五|穆侯弗生 元年| 十一|十一|二十|二|二十一|二十七|十五|　|\n十六|　|||\n\n810　|\n十八|六|六|二|十二|十二|二十一|三|二十二|二十八|十六|　|\n十七|　|||\n\n809　|\n十九|七|七|三|十三|十三|二十二|四|二十三|蔡釐侯所事 元年| 十七|　|\n十八|　|||\n\n808　|\n二十|八|八|四 取齊女為夫人。|\n 十四|十四|二十三|五|二十四|二|十八|　|\n十九|　|||\n\n807甲午|二十一|九|九|五|十五|十五|二十四|六|二十五|三|十九|　|\n二十|　|||\n\n806　|\n二十二|魯孝公稱元年，\n伯御立為君，\n稱為諸公子云。\n伯御，\n武公孫。|\n十|六|十六|十六|二十五|七|二十六|四|二十|鄭桓公友 元年 始封。\n周宣王母弟。|\n 二十一|　|||\n\n805　|\n二十三|二|十一|七 以伐條生太子仇。|\n 十七|十七|二十六|八|二十七|五|二十一|二|二十二|　|||\n\n804　|\n二十四|三|十二|八|十八|十八|二十七|九|二十八|六|二十二|三|二十三|　|||\n\n803　|\n二十五|四|齊成公說 元年| 九|十九|十九|二十八|十|二十九|七|二十三|四|二十四|　|||\n\n802　|\n二十六|五|二|十 以千畝戰。\n生仇弟成師。\n二子名反，\n君子譏之。\n後亂。|\n 二十|二十|二十九|十一|三十|八|二十四|五|二十五|　|||\n\n801　|\n二十七|六|三|十一|二十一|二十一|三十|十二|三十一|九|二十五|六|二十六|　|||\n\n800　|\n二十八|七|四|十二|二十二|二十二|三十一 宋惠公薨。|\n 十三|三十二|十|二十六|七|二十七|　|||\n\n799　|\n二十九|八|五|十三|二十三|楚熊鄂元年|宋戴公立。\n元年|十四|三十三|十一|二十七|八|二十八|　|||\n\n798　|\n三十|九|六|十四|二十四|二|二|十五|三十四|十二|二十八|九|二十九|　|||\n\n797甲辰|三十一|十|七|十五|二十五|三|三|十六|三十五|十三|二十九|十|三十|　|||\n\n796　|\n三十二|十一 周宣王誅伯御，\n立其弟稱，\n是為孝公。|\n 八|十六|二十六|四|四|十七|三十六|十四|三十|十一|三十一|　|||\n\n795　|\n三十三|十二|九|十七|二十七|五|五|十八|陳武公靈元年|十五|曹惠伯雉 元年| 十二|三十二|　|||\n\n794　|\n三十四|十三|齊莊公贖 元年| 十八|二十八|六|六|十九|二|十六|二|十三|三十三|　|||\n\n793　|\n三十五|十四|二|十九|二十九|七|七|二十|三|十七|三|十四|三十四|　|||\n\n792　|\n三十六|十五|三|二十|三十|八|八|二十一|四|十八|四|十五|三十五|　|||\n\n791　|\n三十七|十六|四|二十一|三十一|九|九|二十二|五|十九|五|十六|三十六|　|||\n\n790　|\n三十八|十七|五|二十二|三十二|楚若敖 元年| 十|二十三|六|二十|六|十七|燕頃侯元年|　|||\n\n789　|\n三十九|十八|六|二十三|三十三|二|十一|二十四|七|二十一|七|十八|二|　|||\n\n788　|\n四十|十九|七|二十四|三十四|三|十二|二十五|八|二十二|八|十九|三|　|||\n\n787甲寅|四十一|二十|八|二十五|三十五|四|十三|二十六|九|二十三|九|二十|四|　|||\n\n786　|\n四十二|二十一|九|二十六|三十六|五|十四|二十七|十|二十四|十|二十一|五|　|||\n\n785　|\n四十三|二十二|十|二十七 穆侯卒，\n弟殤叔自立，\n太子仇出奔。|\n 三十七|六|十五|二十八|十一|二十五|十一|二十二|六|　|||\n\n784　|\n四十四|二十三|十一|晉殤叔元年|三十八|七|十六|二十九|十二|二十六|十二|二十三|七|　|||\n\n783　|\n四十五|二十四|十二|二|三十九|八|十七|三十|十三|二十七|十三|二十四|八|　|||\n\n782　|\n四十六|二十五|十三|三|四十|九|十八|三十一|十四|二十八|十四|二十五|九|　|||\n\n781　|\n幽王元年|二十六|十四|四 仇攻殺殤叔，\n立為文侯。|\n 四十一|十|十九|三十二|十五|二十九|十五|二十六|十|　|||\n\n780　|\n二 三川震。|\n 二十七|十五|晉文侯仇元年|四十二|十一|二十|三十三|陳夷公說元年|三十|十六|二十七|十一|　|||\n\n779　|\n三 王取褒姒。|\n 二十八|十六|二|四十三|十二|二十一|三十四|二|三十一|十七|二十八|十二|　|||\n\n778　|\n四|二十九|十七|三|四十四|十三|二十二|三十五|三|三十二|十八|二十九|十三|　|||\n\n777甲子|五|三十|十八|四|秦襄公元年|十四|二十三|三十六|陳平公燮元年|三十三|十九|三十|十四|　|||\n\n776　|\n六|三十一|十九|五|二|十五|二十四|三十七|二|三十四|二十|三十一|十五|　|||\n\n775　|\n七|三十二|二十|六|三|十六|二十五|三十八|三|三十五|二十一|三十二|十六|　|||\n\n774　|\n八|三十三|二十一|七|四|十七|二十六|三十九|四|三十六|二十二|三十三|十七|　|||\n\n773　|\n九|三十四|二十二|八|五|十八|二十七|四十|五|三十七|二十三|三十四|十八|　|||\n\n772　|\n十|三十五|二十三|九|六|十九|二十八|四十一|六|三十八|二十四|三十五|十九|　|||\n\n771　|\n十一 幽王為犬戎所殺。|\n 三十六|二十四|十|七 始列為諸侯。|\n 二十|二十九|四十二|七|三十九|二十五|三十六 以幽王故，\n為犬戎所殺。|\n 二十|　|||\n\n770　|\n平王元年東徙雒邑。|\n三十七|二十五|十一|八 初立西畤，\n祠白帝。|\n 二十一|三十|四十三|八|四十|二十六|鄭武公滑突 元年| 二十一|　|||\n\n769　|\n二|三十八|二十六|十二|九|二十二|三十一|四十四|九|四十一|二十七|二|二十二|　|||\n\n768　|\n三|魯惠公弗湦 元年| 二十七|十三|十|二十三|三十二|四十五|十|四十二|二十八|三|二十三|　|||\n\n767甲戌|四|二|二十八|十四|十一|二十四|三十三|四十六|十一|四十三|二十九|四|二十四|　|||\n\n766　|\n五|三|二十九|十五|十二 伐戎至岐而死。|\n 二十五|三十四|四十七|十二|四十四|三十|五|燕哀侯元年|　|||\n\n765　|\n六|四|三十|十六|秦文公元年|二十六|宋武公司空元年|四十八|十三|四十五|三十一|六|二|　|||\n\n764　|\n七|五|三十一|十七|二|二十七|二|四十九|十四|四十六|三十二|七|燕鄭侯元年|　|||\n\n763　|\n八|六|三十二|十八|三|楚霄敖 元年| 三|五十|十五|四十七|三十三|八|二|　|||\n\n762　|\n九|七|三十三|十九|四|二|四|五十一|十六|四十八|三十四|九|三|　|||\n\n761　|\n十|八|三十四|二十|五|三|五|五十二|十七|蔡共侯興元年|三十五|十 娶申侯女武姜。|\n 四|　|||\n\n760　|\n十一|九|三十五|二十一|六|四|六|五十三|十八|二|三十六|十一|五|　|||\n\n759　|\n十二|十|三十六|二十二|七|五|七|五十四|十九|蔡戴侯元年|曹穆公元年|十二|六|　|||\n\n758　|\n十三|十一|三十七|二十三|八|六|八|五十五|二十|二|二|十三|七|　|||\n\n757甲申|十四|十二|三十八|二十四|九|楚蚡冒 元年| 九|衛莊公楊元年|二十一|三|三|十四 生莊公寤生。|\n 八|　|||\n\n756　|\n十五|十三|三十九|二十五|十 作鄜畤。|\n 二|十|二|二十二|四|曹桓公終生元年|十五|九|　|||\n\n755　|\n十六|十四|四十|二十六|十一|三|十一|三|二十三|五|二|十六|十|　|||\n\n754　|\n十七|十五|四十一|二十七|十二|四|十二|四|陳文公圉元年 生桓公鮑、\n厲公他。\n他母蔡女。|\n 六|三|十七 生大叔段，\n母欲立段，\n公不聽。|\n 十一|　|||\n\n753　|\n十八|十六|四十二|二十八|十三|五|十三|五|二|七|四|十八|十二|　|||\n\n752　|\n十九|十七|四十三|二十九|十四|六|十四|六|三|八|五|十九|十三|　|||\n\n751　|\n二十|十八|四十四|三十|十五|七|十五|七|四|九|六|二十|十四|　|||\n\n750　|\n二十一|十九|四十五|三十一|十六|八|十六|八|五|十|七|二十一|十五|　|||\n\n749　|\n二十二|二十|四十六|三十二|十七|九|十七|九|六|蔡宣侯楷論元年|八|二十二|十六|　|||\n\n748　|\n二十三|二十一|四十七|三十三|十八|十|十八 生魯桓公母。|\n 十|七|二|九|二十三|十七|　|||\n\n747甲午|二十四|二十二|四十八|三十四|十九 作祠陳寶。|\n 十一|宋宣公力元年|十一|八|三|十|二十四|十八|　|||\n\n746　|\n二十五|二十三|四十九|三十五|二十|十二|二|十二|九|四|十一|二十五|十九|　|||\n\n745　|\n二十六|二十四|五十|晉昭侯元年 封季父成師于曲沃，\n曲沃大於國，\n君子譏曰：\n「晉人亂自曲沃始矣。」|\n 二十一|十三|三|十三|十 文公卒。|\n 五|十二|二十六|二十|　|||\n\n744　|\n二十七|二十五|五十一|二|二十二|十四|四|十四|陳桓公元年|六|十三|二十七|二十一|　|||\n\n743　|\n二十八|二十六|五十二|三|二十三|十五|五|十五|二|七|十四|鄭莊公寤生元年 祭仲相。|\n 二十二|　|||\n\n742　|\n二十九|二十七|五十三|四|二十四|十六|六|十六|三|八|十五|二|二十三|　|||\n\n741　|\n三十|二十八|五十四|五|二十五|十七|七|十七 愛妾子州吁，\n州吁好兵。|\n 四|九|十六|三|二十四|　|||\n\n740　|\n三十一|二十九|五十五|六|二十六|武王立。|\n八|十八|五|十|十七|四|二十五|　|||\n\n739　|\n三十二|三十|五十六|潘父殺昭侯，\n納成師，\n不克。\n昭侯子立，\n是為孝侯。|\n二十七|二|九|十九|六|十一|十八|五|二十六|　|||\n\n738　|\n三十三|三十一|五十七|二|二十八|三|十|二十|七|十二|十九|六|二十七|　|||\n\n737甲辰|三十四|三十二|五十八|三|二十九|四|十一|二十一|八|十三|二十|七|二十八|　|||\n\n736　|\n三十五|三十三|五十九|四|三十|五|十二|二十二|九|十四|二十一|八|二十九|　|||\n\n735　|\n三十六|三十四|六十|五|三十一|六|十三|二十三 夫人無子，\n桓公立。|\n 十|十五|二十二|九|三十|　|||\n\n734　|\n三十七|三十五|六十一|六|三十二|七|十四|衛桓公完元年|十一|十六|二十三|十|三十一|　|||\n\n733　|\n三十八|三十六|六十二|七|三十三|八|十五|二 弟州吁驕，\n桓黜之，\n出奔。|\n 十二|十七|二十四|十一|三十二|　|||\n\n732　|\n三十九|三十七|六十三|八|三十四|九|十六|三|十三|十八|二十五|十二|三十三|　|||\n\n731　|\n四十|三十八|六十四|九 曲沃桓叔成師卒，\n子代立，\n為莊伯。|\n 三十五|十|十七|四|十四|十九|二十六|十三|三十四|　|||\n\n730　|\n四十一|三十九|齊釐公祿父元年|十|三十六|十一|十八|五|十五|二十|二十七|十四|三十五|　|||\n\n729　|\n四十二|四十|二 同母弟夷仲年生公孫毋知也。|\n 十一|三十七|十二|十九 公卒，\n命立弟和，\n為穆公。|\n 六|十六|二十一|二十八|十五|三十六|　|||\n\n728　|\n四十三|四十一|三|十二|三十八|十三|宋穆公和元年|七|十七|二十二|二十九|十六|燕穆侯元年|　|||\n\n727甲寅|四十四|四十二|四|十三|三十九|十四|二|八|十八|二十三|三十|十七|二|　|||\n\n726　|\n四十五|四十三|五|十四|四十|十五|三|九|十九|二十四|三十一|十八|三|　|||\n\n725　|\n四十六|四十四|六|十五|四十一|十六|四|十|二十|二十五|三十二|十九|四|　|||\n\n724　|\n四十七|四十五|七|十六 曲沃莊伯殺孝侯，\n晉人立孝侯子卻為鄂侯。|\n 四十二|十七|五|十一|二十一|二十六|三十三|二十|五|　|||\n\n723　|\n四十八|四十六|八|晉鄂侯卻元年曲沃強於晉。|\n四十三|十八|六|十二|二十二|二十七|三十四|二十一|六|　|||\n\n722　|\n四十九|魯隱公息姑 元年 母聲子。|\n 九|二|四十四|十九|七|十三|二十三|二十八|三十五|二十二 段作亂，\n奔。| 七|　|||\n\n721　|\n五十|二|十|三|四十五|二十|八|十四|二十四|二十九|三十六|二十三 公悔，\n思母不見，\n穿地相見。|\n 八|　|||\n\n720　|\n五十一|三 二月，\n日蝕。|\n 十一|四|四十六|二十一|九 公屬孔父立殤公。\n馮奔鄭。|\n 十五|二十五|三十|三十七|二十四 侵周，\n取禾。|\n 九|　|||\n\n719　|\n桓王元年|四|十二|五|四十七|二十二|宋殤公與夷元年|十六 州吁弒公自立。|\n 二十六 衛石碏來告，\n故執州吁。|\n 三十一|三十八|二十五|十|　|||\n\n718　|\n二 使虢公伐晉之曲沃。|\n 五 公觀魚于棠，\n君子譏之。|\n 十三|六 鄂侯卒。\n曲沃莊伯復攻晉。\n立鄂侯子光為哀侯。|\n 四十八|二十三|二 鄭伐我。\n我伐鄭。|\n 衛宣公晉元年共立之。\n討州吁。|\n二十七|三十二|三十九|二十六|十一|　|||\n\n717甲子|三|六 鄭人來渝平。|\n 十四|晉哀侯光元年|四十九|二十四|三|二|二十八|三十三|四十|二十七 始朝王，\n王不禮。|\n 十二|　|||\n\n716　|\n四|七|十五|二 莊伯卒，\n子稱立，\n為武公。|\n 五十|二十五|四|三|二十九|三十四|四十一|二十八|十三|　|||\n\n715　|\n五|八 易許田，\n君子譏之。|\n 十六|三|秦寧公元年|二十六|五|四|三十|三十五|四十二|二十九 與魯祊，\n易許田。|\n 十四|　|||\n\n714　|\n六|九 三月，\n大雨雹，\n電。| 十七|四|二|二十七|六|五|三十一|蔡桓侯封人元年|四十三|三十|十五|　|||\n\n713　|\n七|十|十八|五|三|二十八|七 諸侯敗我。\n我師與衛人伐鄭。|\n 六|三十二|二|四十四|三十一|十六|　|||\n\n712　|\n八|十一 大夫翬請殺桓公，\n求為相，\n公不聽，\n即殺公。|\n 十九|六|四|二十九|八|七|三十三|三|四十五|三十二|十七|　|||\n\n711　|\n九|魯桓公允 元年 母宋武公女，\n生手文為魯夫人。|\n 二十|七|五|三十|九|八|三十四|四|四十六|三十三 以璧加魯，\n易許田。|\n 十八|　|||\n\n710　|\n十|二 宋賂以鼎，\n入於太廟，\n君子譏之。|\n 二十一|八|六|三十一|華督見孔父妻好，\n悅之。\n華督殺孔父，\n及殺殤公。\n 宋公馮元年 華督為相。|\n 九|三十五|五|四十七|三十四|燕宣侯元年|　|||\n\n709　|\n十一|三 翬迎女，\n齊侯送女，\n君子譏之。|\n 二十二|晉小子元年|七|三十二|二|十|三十六|六|四十八|三十五|　|\n　|||\n708　|\n十二|四|二十三|二|八|三十三|三|十一|三十七|七|四十九|三十六|三|　|||\n\n707甲戌|十三 伐鄭。|\n 五|二十四|三|九|三十四|四|十二|三十八 弟他殺太子免。\n代立，\n國亂，\n再赴。|\n 八|五十|三十七 伐周，\n傷王。|\n 四|　|||\n\n706　|\n十四|六|二十五 山戎伐我。|\n 曲沃武公殺小子。\n周伐曲沃，\n立晉哀侯弟湣為晉侯。\n 晉侯湣元年| 十|三十五 侵隨，\n隨為善政，\n得止。|\n 五|十三|陳厲公他元年|九|五十一|三十八 太子忽救齊，\n齊將妻之。|\n 五|　|||\n\n705　|\n十五|七|二十六|二|十一|三十六|六|十四|二 生敬仲完。\n周史卜完後世王齊。|\n 十|五十二|三十九|六|　|||\n\n704　|\n十六|八|二十七|三|十二|三十七 伐隨，\n弗拔，\n但盟，\n罷兵。|\n 七|十五|三| 十一|五十三|四十|七|　|||\n\n703　|\n十七|九|二十八|四|秦出子元年|三十八|八|十六|四|十二|五十四|四十一|八|　|||\n\n702　|\n十八|十|二十九|五|二|三十九|九|十七|五|十三|五十五|四十二|九|　|||\n\n701　|\n十九|十一|三十|六|三|四十|十 執祭仲。|\n 十八 太子伋弟壽爭死。|\n 六|十四|曹莊公射姑元年|四十三|十|　|||\n\n700　|\n二十|十二|三十一|七|四|四十一|十一|十九|七 公淫蔡，\n蔡殺公。|\n 十五|二|鄭厲公突元年|十一|　|||\n\n699　|\n二十一|十三|三十二 釐公令毋知秩服如太子。|\n 八|五|四十二|十二|衛惠公朔元年|陳莊公林元年 桓公子。|\n 十六|三|二|十二|　|||\n\n698　|\n二十二|十四|三十三|九|六 三父殺出子，\n立其兄武公。|\n 四十三|十三|二|二|十七|四|三 諸侯伐我，\n報宋故。|\n 十三|　|||\n\n697甲申|二十三|十五 天王求車，\n非禮。|\n 齊襄公諸兒元年 貶毋知秩服，\n毋知怨。|\n 十|秦武公元年 伐彭，\n至華山。|\n 四十四|十四|三 朔奔齊，\n立黔牟。|\n 三|十八|五|四 祭仲立忽，\n公出居櫟。|\n 燕桓侯元年|　|||\n\n696　|\n莊王元年生子穨。|\n十六 公會曹，\n謀伐鄭。|\n 二|十一|二|四十五|十五|衛黔牟元年|四|十九|六|鄭昭公忽元年 忽母鄧女，\n祭仲取之。|\n 二|　|||\n\n695　|\n二 有弟克。|\n 十七 日食，\n不書日，\n官失之。|\n 三|十二|三|四十六|十六|二|五|二十|七|二 渠彌殺昭公。|\n 三|　|||\n\n694　|\n三|十八 公與夫人如齊，\n齊侯通焉，\n使彭生殺公於車上。|\n 四 殺魯桓公，\n誅彭生。|\n 十三|四|四十七|十七|三|六|蔡哀侯獻舞元年|八|鄭子亹元年 齊殺子亹，\n昭公弟。|\n 四|　|||\n\n693　|\n四 周公欲殺王而立子克，\n王誅周公，\n克奔燕。|\n 魯莊公同元年|五|十四|五|四十八|十八|四|七|二|九|鄭子嬰元年 子亹之弟。|\n 五|　|||\n\n692　|\n五|二|六|十五|六|四十九|十九|五|陳宣公杵臼元年 杵臼，\n莊公弟。|\n 三|十|二|六|　|||\n\n691　|\n六|三|七|十六|七|五十|宋湣公捷元年|六|二|四|十一|三|七|　|||\n\n690　|\n七|四|八 伐紀，\n去其都邑。|\n 十七|八|五十一 王伐，\n隨告夫人心動，\n王卒軍中。|\n 二|七|三|五|十二|四|燕莊公元年|　|||\n\n689　|\n八|五 與齊伐衛，\n納惠公。|\n 九|十八|九|楚文王貲元年 始都郢。|\n 三|八|四|六|十三|五|二|　|||\n\n688　|\n九|六|十|十九|十|二 伐申，\n過鄧，\n鄧甥曰楚可取，\n鄧侯不許。|\n 四|九|五|七|十四|六|三|　|||\n\n687甲午|十|七 星隕如雨，\n與雨偕。|\n 十一|二十|十一|三|五|十 齊立惠公，\n黔牟奔周。|\n 六|八|十五|七|四|　|||\n\n686　|\n十一|八 子糾來奔，\n與管仲俱避毋知亂。|\n 十二 毋知殺君自立。|\n 二十一|十二|四|六|衛惠公朔復入。\n十四年|七|九|十六|八|五|　|||\n\n685　|\n十二|九 魯欲與糾入，\n後小白，\n齊距魯，\n使生致管仲。|\n 齊桓公小白元年 春，\n齊殺毋知。|\n 二十二|十三|五| 七|十五|八|十|十七|九|六|　|||\n\n684　|\n十三|十 齊伐我，\n為糾故。|\n 二|二十三|十四|六 息夫人，\n陳女，\n過蔡，\n蔡不禮，\n惡之。\n楚伐蔡，\n獲哀侯以歸。|\n 八|十六|九|十一 楚虜我侯。|\n 十八|十|七|　|||\n\n683　|\n十四|十一 臧文仲弔宋水。|\n 三|二十四|十五|七|九 宋大水，\n公自罪。\n魯使臧文仲來弔。|\n 十七|十|十二|十九|十一|八|　|||\n\n682　|\n十五|十二|四|二十五|十六|八|十 萬殺君，\n仇牧有義。|\n 十八|十一|十三|二十|十二|九|　|||\n\n681　|\n釐王元年|十三 曹沫劫桓公。\n反所亡地。|\n 五 與魯人會柯。|\n 二十六|十七|九|宋桓公御說元年 莊公子。|\n 十九|十二|十四|二十一|十三|十|　|||\n\n680　|\n二|十四|六|二十七|十八|十|二|二十|十三|十五|二十二|十四|十一|　|||\n\n679　|\n三|十五|七 始霸，\n會諸侯于鄄。|\n 二十八 曲沃武公滅晉侯湣，\n以寶獻周，\n周命武公為晉君，\n并其地。|\n 十九|十一|三|二十一|十四|十六|二十三|鄭厲公元年 厲公亡後十七歲復入。|\n 十二|　|||\n\n678　|\n四|十六|八| 晉武公稱并晉，\n已立三十八年，\n不更元，\n因其元年。|\n二十 葬雍，\n初以人從死。|\n 十二 伐鄧滅之。|\n 四|二十二|十五|十七|二十四|二 諸侯伐我。|\n 十三|　|||\n\n677甲辰|五|十七|九|三十九 武公卒，\n子詭諸立，\n為獻公。|\n 秦德公元年 武公弟。|\n 十三|五|二十三|十六|十八|二十五|三|十四|　|||\n\n676　|\n惠王元年 取陳后。|\n 十八|十|晉獻公詭諸元年|二 初作伏，\n祠社，\n磔狗邑四門。|\n 楚堵敖籴 元年| 六|二十四|十七|十九|二十六|四|十五|　|||\n\n675　|\n二 燕、\n衛伐王，\n王奔溫，\n立子穨。|\n 十九|十一|二|秦宣公元年|二|七 取衛女。\n文公弟。|\n 二十五|十八|二十|二十七|五|十六 伐王，\n王奔溫，\n立子穨。|\n 　|||\n\n674　|\n三|二十|十二|三|二|三|八|二十六|十九|蔡穆侯聤肸元年|二十八|六|十七 鄭執我仲父。|\n 　|||\n\n673　|\n四 誅穨，\n入惠王。|\n 二十一|十三|四|三|四|九|二十七|二十|二|二十九|七 救周亂，\n入王。|\n 十八|　|||\n\n672　|\n五 太子母早死。\n惠后生叔帶。|\n 二十二|十四 陳完自陳來奔，\n田常始此也。|\n 五 伐驪戎，\n得姬。|\n 四 作密畤。|\n 五 弟惲殺堵敖自立。|\n 十|二十八|二十一 厲公子完奔齊。|\n 三|三十|鄭文公捷元年|十九|　|||\n\n671　|\n六|二十三 公如齊觀社。|\n 十五|六|五|楚成王惲元年|十一|二十九|二十二|四|三十一|二|二十|　|||\n\n670　|\n七|二十四|十六|七|六|二|十二|三十|二十三|五|曹釐公夷元年|三|二十一|　|||\n\n669　|\n八|二十五|十七|八 盡殺故晉侯群公子。|\n 七|三|十三|三十一|二十四|六|二|四|二十二|　|||\n\n668　|\n九|二十六|十八|九 始城絳都。|\n 八|四|十四|衛懿公赤元年|二十五|七|三|五|二十三|　|||\n\n667甲寅|十 賜齊侯命。|\n 二十七|十九|十|九|五|十五|二|二十六　|\n八|四|六|二十四|　|||\n\n666　|\n十一|二十八|二十|十一|十|六|十六|三|二十七|九|五|七|二十五|　|||\n\n665　|\n十二|二十九|二十一|十二 太子申生居曲沃，\n重耳居蒲城，\n夷吾居屈。\n驪姬故。|\n 十一|七|十七|四|二十八|十|六|八|二十六|　|||\n\n664　|\n十三|三十|二十二|十三|十二|八|十八|五|二十九|十一|七|九|二十七||||\n663　|\n十四|三十一|二十三 伐山戎，\n為燕也。|\n 十四|秦成公元年|九|十九|六|三十|十二|八|十|二十八|　|||\n\n662　|\n十五|三十二 莊公弟叔牙鴆死。\n慶父弒子般。\n季友奔陳，\n立湣公。|\n 二十四|十五|二|十|二十|七|三十一|十三|九|十一|二十九|　|||\n\n661　|\n十六|魯湣公開元年|二十五|十六 滅魏、\n耿、霍。\n始封趙夙耿，\n畢萬魏，\n始此。|\n 三|十一|二十一|八| 三十二|十四|曹昭公元年|十二|三十|　|||\n\n660　|\n十七|二 慶父殺湣公。\n季友自陳立申，\n為釐公。\n殺慶父。|\n 二十六|十七 申生將軍，\n君子知其廢。|\n 四|十二|二十二|翟伐我。\n公好鶴，\n士不戰，\n滅我國。\n國怨，\n惠公亂，\n滅其後，\n更立黔牟弟。\n 衛戴公元年| 三十三|十五|二|十三|三十一|　|||\n\n659　|\n十八|魯釐公申元年 哀姜喪自齊至。|\n 二十七 殺女弟魯莊公夫人，\n淫故。|\n 十八|秦穆公任好元年|十三|二十三|衛文公燬元年 戴公弟也。|\n 三十四|十六|三|十四|三十二|　|||\n\n658　|\n十九|二|二十八 為衛築楚丘。\n救戎狄伐。|\n 十九 荀息以幣假道于虞以伐虢，\n滅下陽。|\n 二|十四|二十四|二 齊桓公率諸侯為我城楚丘。|\n 三十五|十七|四|十五|三十三|　|||\n\n657甲子|二十|三|二十九 與蔡姬共舟，\n蕩公，\n公怒，\n歸蔡姬。|\n 二十|三|十五|二十五|三|三十六|十八 以女故，\n齊伐我。|\n 五|十六|燕襄公元年|　|||\n\n656　|\n二十一|四|三十 率諸侯伐蔡，\n蔡潰，\n遂伐楚，\n責包茅貢。|\n 二十一 申生以驪姬讒自殺。\n重耳奔蒲，\n夷吾奔屈。|\n 四 迎婦于晉。|\n 十六 齊伐我，\n至陘，\n使屈完盟。|\n 二十六|四|三十七|十九|六|十七|二|　|||\n\n655　|\n二十二|五|三十一|二十二 滅虞、\n虢。重耳奔狄。|\n 五|十七|二十七|五|三十八|二十|七|十八|三|　|||\n\n654　|\n二十三|六|三十二 率諸侯伐鄭。|\n 二十三 夷吾奔梁。|\n 六|十八 伐許，\n許君肉袒謝，\n楚從之。|\n 二十八|六|三十九|二十一|八|十九|四|　|||\n\n653　|\n二十四|七|三十三|二十四|七|十九|二十九|七|四十|二十二|九|二十|五|　|||\n\n652　|\n二十五 襄王立，\n畏太叔。|\n 八|三十四|二十五 伐翟，\n以重耳故。|\n 八|二十|三十 公疾，\n太子茲父讓兄目夷賢，\n公不聽。|\n 八|四十一|二十三|曹共公元年|二十一|六|　|||\n\n651　|\n襄王元年 諸侯立王。|\n 九 齊率我伐晉亂，\n至高梁還。|\n 三十五 夏，\n會諸侯于葵丘。\n天子使宰孔賜胙，\n命無拜。|\n 二十六 公卒，\n立奚齊，\n里克殺之。\n及卓子。\n立夷吾。|\n 九 夷吾使郤芮賂，\n求入。|\n 二十一|三十一 公薨，\n未葬，\n齊桓會葵丘。|\n 九|四十二|二十四|二|二十二|七|　|||\n\n650　|\n二|十|三十六 使隰朋立晉惠公。|\n 晉惠公夷吾元年 誅里克，\n倍秦約。|\n 十 丕鄭子豹亡來。|\n 二十二|宋襄公茲父元年 目夷相。|\n 十|四十三|二十五|三|二十三|八|　|||\n\n649　|\n三 戎伐我，\n太叔帶召之。\n欲誅叔帶，\n叔帶奔齊。|\n 十一|三十七|二|十一 救王伐戎，\n戎去。|\n 二十三 伐黃。|\n 二|十一|四十四|二十六|四|二十四 有妾夢天與之蘭，\n生穆公蘭。|\n 九|　|||\n\n648　|\n四|十二|三十八 使管仲平戎于周，\n欲以上卿禮，\n讓，受下卿。|\n 三|十二|二十四|三|十二|四十五|二十七|五|二十五|十|　|||\n\n647甲戌|五|十三|三十九 使仲孫請王，\n言叔帶，\n王怒。|\n 四 饑，\n請粟，\n秦與我。|\n 十三 丕豹欲無與，\n公不聽，\n輸晉粟，\n起雍至絳。|\n 二十五|四|十三|陳穆公款元年|二十八|六|二十六|十一|　|||\n\n646　|\n六|十四|四十|五 秦饑，\n請粟，\n晉倍之。|\n 十四|二十六 滅六、\n英。| 五|十四|二|二十九|七|二十七|十二|　|||\n\n645　|\n七|十五 五月，\n日有食之。\n不書，\n史官失之。|\n 四十一|六 秦虜惠公，\n復立之。|\n 十五 以盜食善馬士得破晉。|\n 二十七|六|十五|三|蔡莊侯甲午元年|八|二十八|十三|　|||\n\n644　|\n八|十六|四十二 王以戎寇告齊，\n齊徵諸侯戍周。|\n 七 重耳聞管仲死，\n去翟之齊。|\n 十六 為河東置官司。|\n 二十八|七 隕五石。\n六鷁退飛，\n過我都。|\n 十六|四|二|九|二十九|十四|　|||\n\n643　|\n九|十七|四十三|八|十七|二十九|八|十七|五|三|十|三十|十五|　|||\n\n642　|\n十|十八|齊孝公昭元年|九|十八|三十|九|十八|六|四|十一|三十一|十六|　|||\n\n641　|\n十一|十九|二|十|十九 滅梁。\n梁好城，\n不居，\n民罷，\n相驚，\n故亡。|\n 三十一|十|十九|七|五|十二|三十二|十七|　|||\n\n640　|\n十二|二十|三|十一|二十|三十二|十一|二十|八|六|十三|三十三|十八|　|||\n\n639　|\n十三|二十一|四|十二|二十一|三十三 執宋襄公，\n復歸之。|\n 十二 召楚盟。|\n 二十一|九|七|十四|三十四|十九|　|||\n\n638　|\n十四 叔帶復歸於周。|\n 二十二|五 歸王弟帶。|\n 十三 太子圉質秦亡歸。|\n 二十二|三十四|十三 泓之戰，\n楚敗公。|\n 二十二|十|八|十五|三十五 君如楚，\n宋伐我。|\n 二十|　|||\n\n637甲申|十五|二十三|六 伐宋，\n以其不同盟。|\n 十四 圉立，\n為懷公。|\n 二十三 迎重耳於楚，\n厚禮之，\n妻之女。\n重耳願歸。|\n 三十五 重耳過，\n厚禮之。|\n 十四 公疾死泓戰。|\n 二十三 重耳從齊過，\n無禮。|\n 十一|九|十六 重耳過，\n無禮，\n僖負羈私善。|\n 三十六 重耳過，\n無禮，\n叔詹諫。|\n 二十一|　|||\n\n636　|\n十六 王奔汜。\n 汜，\n鄭地也。|\n 二十四|七|晉文公元年 誅子圉。\n魏武子為魏大夫，\n趙衰為原大夫。\n咎犯曰\n「求霸莫如內王。」|\n 二十四 以兵送重耳。|\n 三十六|宋成公王臣元年|二十四|十二|十|十七|三十七|二十二|　|||\n\n635　|\n十七 晉納王。|\n 二十五|八|二|二十五 欲內王，\n軍河上。|\n 三十七|二|二十五|十三|十一|十八|三十八|二十三|　|||\n\n634　|\n十八|二十六|九|三 宋服。|\n 二十六|三十八|三 倍楚親晉。|\n 衛成公鄭元年|十四|十二|十九|三十九|二十四|　|||\n\n633　|\n十九|二十七|十 孝公薨，\n弟潘因衛公子開方殺孝公子，\n立潘。|\n 四 救宋，\n報曹、\n衛恥。|\n 二十七|三十九 使子玉伐宋。|\n 四 楚伐我，\n我告急於晉。|\n 二|十五|十三|二十|四十|二十五|　|||\n\n632　|\n二十 王狩河陽。|\n 二十八 公如踐土會朝。|\n 齊昭公潘元年 會晉敗楚，\n朝周王。|\n 五 侵曹伐衛，\n取五鹿，\n執曹伯。\n諸侯敗楚而朝河陽，\n周命賜公土地。|\n 二十八 會晉伐楚朝周。|\n 四十 晉敗子玉于城濮。|\n 五 晉救我，\n楚兵去。|\n 三 晉伐我，\n取五鹿。\n公出奔，\n立公子瑕 會晉朝，\n復歸衛。|\n 十六 會晉伐楚，\n朝周王。|\n 十四 會晉伐楚，\n朝周王。|\n 二十一 晉伐我，\n執公，\n復歸之。|\n 四十一|二十六|　|||\n\n631　|\n二十一|二十九|二|六|二十九|四十一|六|四 晉以衛與宋。|\n 陳共公朔元年|十五|二十二|四十二|二十七|　|||\n\n630　|\n二十二|三十|三|七 聽周歸衛成公。\n與秦圍鄭。|\n 三十 圍鄭，\n有言即去。|\n 四十二|七|五 周入成公，\n復衛。|\n 二|十六|二十三|四十三 秦、\n晉圍我，\n以晉故。|\n 二十八|　|||\n\n629　|\n二十三|三十一|四|八|三十一|四十三|八|六|三|十七|二十四|四十四|二十九|　|||\n\n628　|\n二十四|三十二|五|九 文公薨。|\n 三十二 將襲鄭，\n蹇叔曰不可。|\n 四十四|九|七|四|十八|二十五|四十五 文公薨。|\n 三十|　|||\n\n627甲午|二十五|三十三 僖公薨。|\n 六 狄侵我。|\n 晉襄公驩元年 破秦于殽。|\n 三十三 襲鄭，\n晉敗我殽。|\n 四十五|十|八|五|十九|二十六|鄭穆公蘭元年 秦襲我，\n弦高詐之。|\n 三十一|　|||\n\n626　|\n二十六|魯文公興元年|七|二 伐衛，\n衛伐我。|\n 三十四 敗殽將亡歸，\n公復其官。|\n 四十六 王欲殺太子立職，\n太子恐，\n與傅潘崇殺王。\n王欲食熊蹯死，\n不聽。\n自立為王。|\n 十一|九 晉伐我，\n我伐晉。|\n 六|二十|二十七|二|三十二|　|||\n\n625　|\n二十七|二|八|三 秦報我殽，\n敗于汪。|\n 三十五 伐晉報殽，\n敗我于汪。|\n 楚穆王商臣元年 以其太子宅賜崇，\n為相。|\n 十二|十|七|二十一|二十八|三|三十三|　|||\n\n624　|\n二十八|三 公如晉。|\n 九|四 秦伐我，\n取王官，\n我不出。|\n 三十六 以孟明等伐晉，\n晉不敢出。|\n 二 晉伐我。|\n 十三|十一|八|二十二|二十九|四|三十四|　|||\n\n623　|\n二十九|四|十|五 伐秦，\n圍邧、\n 新城。|\n 三十七 晉伐我，\n圍邧、\n新城。|\n 三 滅江。|\n 十四|十二 公如晉。|\n 九|二十三|三十|五|三十五|　|||\n\n622　|\n三十|五|十一|六 趙成子、\n欒貞子、\n霍伯、\n臼季皆卒。|\n 三十八|四 滅六、\n蓼。| 十五|十三|十|二十四|三十一|六|三十六|　|||\n\n621　|\n三十一|六|十二|七 公卒。\n趙盾為太子少，\n欲更立君，\n恐誅，\n遂立太子為靈公。|\n 三十九 繆公薨。\n葬殉以人，\n從死者百七十人，\n君子譏之，\n故不言卒。|\n 五|十六|十四|十一|二十五|三十二|七|三十七|　|||\n\n620　|\n三十二|七|十三|晉靈公夷皋 元年趙盾專政。|\n 秦康公罃 元年| 六|十七 公孫固殺成公。|\n 十五|十二|二十六|三十三|八|三十八|　|||\n\n619　|\n三十三 襄王崩。|\n 八 王使衛來求金以葬，\n非禮。|\n 十四|二 秦伐我，\n取武城，\n報令孤之戰。|\n 二|七|宋昭公杵臼元年 襄公之子。|\n 十六|十三|二十七|三十四|九|三十九|　|||\n\n618　|\n頃王元年|九|十五|三 率諸侯救鄭。|\n 三|八 伐鄭，\n以其服晉。|\n 二|十七|十四|二十八|三十五|十 楚伐我。|\n 四十|　|||\n\n617甲辰|二|十|十六|四 伐秦，\n拔少梁。\n秦取我北徵。|\n 四 晉伐我，\n取少梁。\n我伐晉取北徵。|\n 九|三|十八|十五|二十九|曹文公壽元年|十一|燕桓公元年|　|||\n\n616　|\n三|十一 敗長翟于鹹而歸，\n得長翟。|\n 十七|五|五|十|四 敗長翟長丘。|\n 十九|十六|三十|二|十二|二|　|||\n\n615　|\n四|十二|十八|六 秦取我羈馬。\n與秦戰河曲，\n秦師遁。|\n 六 伐晉，\n取羈馬。\n怒，與我大戰河曲。|\n 十一|五|二十|十七|三十一|三|十三|三|　|||\n\n614　|\n五|十三|十九|七 得隨會。|\n 七 晉詐得隨會。|\n 十二|六|二十一|十八|三十二|四|十四|四|　|||\n\n613　|\n六 頃王崩。\n公卿爭政，\n故不赴。|\n 十四 彗星入北斗，\n周史曰：\n七年，\n宋、齊、\n晉君死。|\n 二十 昭公卒。\n弟商人殺太子自立，\n是為懿公。|\n 八 趙盾以車八百乘納捷菑，\n平王室。|\n 八|楚莊王侶元年|七|二十二|陳靈公平國元年|三十三|五|十五|五|　|||\n\n612　|\n匡王元年|十五 六月辛丑，\n日蝕，\n齊伐我。|\n 齊懿公商人元年|九 我入蔡。|\n 九|二|八|二十三|二|三十四 晉伐我。\n莊侯薨。|\n 六 齊入我郛。|\n 十六|六|　|||\n\n611　|\n二|十六|二 不得民心。|\n 十|十|三 滅庸。|\n 九 襄夫人使衛伯殺昭公。\n弟鮑立。|\n 二十四|三|蔡文侯申元年|七|十七|七|　|||\n\n610　|\n三|十七 齊伐我。|\n 三 伐魯。|\n 十一 率諸侯平宋。|\n 十一|四|宋文公鮑元年 昭公弟。\n晉率諸侯平我。|\n 二十五|四|二|八|十八|八|　|||\n\n609　|\n四|十八 襄仲殺嫡，\n立庶子為宣公。|\n 四 公刖邴歜父而奪閻職妻，\n二人共殺公，\n立桓公子惠公。|\n 十二|十二|五|二|二十六|五|三|九|十九|九|　|||\n\n608　|\n五|魯宣公俀元年 魯立宣公，\n不正，\n公室卑。|\n 齊惠公元元年 取魯濟西之田。|\n 十三 趙盾救陳、\n宋，伐鄭。|\n 秦共公和元年|六 伐宋、\n陳，以倍我服晉故。|\n 三 楚、\n鄭伐我，\n以我倍楚故也。|\n 二十七|六|四|十|二十 與楚侵陳，\n遂侵宋。\n晉使趙盾伐我，\n以倍晉故。|\n 十|　|||\n\n607甲寅|六 匡王崩。|\n 二|二 王子成父敗長翟。|\n 十四 趙穿殺靈公，\n趙盾使穿迎公子黑臀于周，\n立之。\n趙氏賜公族。|\n 二|七|四 華元以羊羹故陷於鄭。|\n 二十八|七|五|十一|二十一 與宋師戰，\n獲華元。|\n 十一|　|||\n\n606　|\n定王元年|三|三|晉成公黑臀元年 伐鄭。|\n 三|八 伐陸渾，\n至雒，\n問鼎輕重。|\n 五 贖華元，\n亡歸。\n圍曹。|\n 二十九|八|六|十二 宋圍我。|\n 二十二 華元亡歸。|\n 十二|　|||\n\n605　|\n二|四|四|二|四|九 若敖氏為亂，\n滅之。\n伐鄭。|\n 六|三十|九|七|十三|鄭靈公夷元年 公子歸生以黿故殺靈公。|\n 十三|　|||\n\n604　|\n三|五|五|三 中行桓子荀林父救鄭，\n伐陳。|\n 五|十|七|三十一|十 楚伐鄭，\n與我平。\n晉中行桓子距楚，\n救鄭，\n伐我。|\n 八|十四|鄭襄公堅元年 靈公庶弟。\n楚伐我，\n晉來救。|\n 十四|　|||\n\n603　|\n四|六|六|四 與衛侵陳。|\n 秦桓公元年|十一|八|三十二 與晉侵陳。|\n 十一 晉、\n衛侵我。|\n 九|十五|二|十五|　|||\n\n602　|\n五|七|七|五|二|十二|九|三十三|十二|十|十六|三|十六|　|||\n\n601　|\n六|八 七月，\n日蝕。|\n 八|六 與魯伐秦，\n獲秦諜，\n殺之絳市，\n六日而蘇。|\n 三 晉伐我，\n獲諜。|\n 十三 伐陳，\n滅舒蓼。|\n 十|三十四|十三 楚伐我。|\n 十一|十七|四|燕宣公元年|　|||\n\n600　|\n七|九|九|七 使桓子伐楚。\n以諸侯師伐陳救鄭。\n成公薨。|\n 四|十四 伐鄭，\n晉郤缺救鄭，\n敗我。|\n 十一|三十五|十四|十二|十八|五 楚伐我，\n晉來救，\n敗楚師。|\n 　|\n　|||\n599　|\n八|十 四月，\n日蝕。|\n 十 公卒。\n崔杼有寵，\n高、國逐之，\n奔衛。|\n 晉景公據元年 與宋伐鄭。|\n 五|十五|十二|衛穆公遫元年 齊崔杼來奔。|\n 十五 夏徵舒以其母辱，\n殺靈公。|\n 十三|十九|六 晉、\n宋、楚伐我。|\n 三|　|||\n\n598　|\n九|十一|齊頃公無野元年|二|六|十六 率諸侯誅陳夏徵舒，\n立陳靈公子午。|\n 十三|二|陳成公午元年 靈公太子。|\n 十四|二十|七|四|　|||\n\n597甲子|十|十二|二|三 救鄭，\n為楚所敗河上。|\n 七|十七 圍鄭，\n鄭伯肉袒謝，\n釋之。|\n 十四 伐陳。|\n 三|二|十五|二十一|八 楚圍我，\n我卑辭以解。|\n 五|　|||\n\n596　|\n十一|十三|三|四|八|十八|十五|四|三|十六|二十二|九|六|　|||\n\n595　|\n十二|十四|四|五 伐鄭。|\n 九|十九 圍宋，\n為殺使者。|\n 十六 殺楚使者，\n楚圍我。|\n 五|四|十七|二十三 文公薨。|\n 十 晉伐我。|\n 七|　|||\n\n594　|\n十三|十五 初稅畝。|\n 五|六 救宋，\n執解揚，\n有使節。\n秦伐我。|\n 十| 二十 圍宋。\n五月，\n華元告子反以誠，\n楚罷。|\n 十七 華元告楚，\n楚去。|\n 六|五|十八|曹宣公廬元年|十一 佐楚伐宋，\n執解揚。|\n 八|　|||\n\n593　|\n十四|十六|六|七 隨會滅赤翟。|\n 十一|二十一|十八|七|六|十九|二|十二|九|　|||\n\n592　|\n十五|十七 日蝕。|\n 七 晉使郤克來齊，\n婦人笑之，\n克怒，\n歸去。|\n 八 使郤克使齊，\n婦人笑之，\n克怒歸。|\n 十二|二十二|十九|八|七|二十 文侯薨。|\n 三|十三|十|　|||\n\n591　|\n十六|十八 宣公薨。|\n 八 晉伐敗我。|\n 九 伐齊，\n質子彊，\n兵罷。|\n 十三|二十三 莊王薨。|\n 二十|九|八|蔡景侯固元年|四|十四|十一|　|||\n\n590　|\n十七|魯成公黑肱元年 春，\n齊取我隆。|\n 九|十|十四|楚共王審元年|二十一|十|九|二|五|十五|十二|　|||\n\n589　|\n十八|二 與晉伐齊，\n齊歸我汶陽，\n竊與楚盟。|\n 十 晉郤克敗公於鞍，\n虜逢丑父。|\n 十一 與魯、\n曹敗齊。|\n 十五|二 秋，\n申公巫臣竊徵舒母奔晉，\n以為邢大夫。\n冬，伐衛、\n魯，救齊。|\n 二十二|十一 穆公薨。\n與諸侯敗齊，\n反侵地。\n楚伐我。|\n 十|三|六|十六|十三|　|||\n\n588　|\n十九|三 會晉、\n宋、衛、\n曹伐鄭。|\n 十一 頃公如晉，\n欲王晉，\n晉不敢受。|\n 十二 始置六卿。\n率諸侯伐鄭。|\n 十六|三|宋共公瑕元年|衛定公臧元年|十一|四|七 伐鄭。|\n 十七 晉率諸侯伐我。|\n 十四|　|||\n\n587甲戌|二十|四 公如晉，\n晉不敬，\n公欲倍晉合於楚。|\n 十二|十三 魯公來，\n不敬。|\n 十七|四 子反救鄭。|\n 二|二|十二|五|八|十八 晉欒書取我氾。\n 襄公薨。|\n 十五|　|||\n\n586　|\n二十一 定王崩。|\n 五|十三|十四 梁山崩。\n伯宗隱其人而用其言。|\n 十八|五 伐鄭，\n倍我故也。\n鄭悼公來訟。|\n 三|三|十三|六|九|鄭悼公費元年 公如楚訟。|\n 燕昭公元年|　|||\n\n585　|\n簡王元年|六|十四|十五 使欒書救鄭，\n遂侵蔡。|\n 十九|六|四|四|十四|七 晉侵我。|\n 十|二 悼公薨。\n楚伐我，\n晉使欒書來救。|\n 二|吳壽夢元年|||\n584　|\n二|七|十五|十六 以巫臣始通於吳而謀楚。|\n 二十|七 伐鄭。|\n 五|五|十五|八|十一|鄭成公睔 元年 悼公弟也。\n楚伐我。|\n 三|二 臣巫來，\n謀伐楚。|||\n\n583　|\n三|八|十六|十七 復趙武田邑。\n侵蔡。|\n 二十一|八|六|六|十六|九 晉伐我。|\n 十二|二|四|三|||\n582　|\n四|九|十七 頃公薨。|\n 十八 執鄭成公，\n伐鄭。\n秦伐我。|\n 二十二 伐晉。|\n 九 救鄭。\n冬，與晉成。|\n 七|七|十七|十|十三|三 與楚盟。\n公如晉，\n執公伐我。|\n 五|四|||\n581　|\n五|十 公如晉送葬，\n諱之。|\n 齊靈公環元年|十九|二十三|十|八|八|十八|十一|十四|四 晉率諸侯伐我。|\n 六|五|||\n580　|\n六|十一|二|晉厲公壽曼元年|二十四 與晉侯夾河盟，\n歸，倍盟。|\n 十一|九|九|十九|十二|十五|五|七|六|||\n579　|\n七|十二|三|二|二十五|十二|十|十|二十|十三|十六|六|八|七|||\n578　|\n八|十三 會晉伐秦。|\n 四 伐秦。|\n 三 伐秦至涇，\n敗之，\n獲其將成差。|\n 二十六 晉率諸侯伐我。|\n 十三|十一 晉率我伐秦。|\n 十一|二十一|十四|十七 晉率我伐秦。|\n 七 晉率我伐秦。|\n 九|八|||\n577甲申|九|十四|五|四|二十七|十四|十二|十二 定公薨。|\n 二十二|十五|曹成公負芻元年|八|十|九|||\n576　|\n十|十五 始與吳通，\n會鍾離。|\n 六|五 三郤讒伯宗，\n殺之，\n伯宗好直諫。|\n 秦景公元年|十五 許畏鄭，\n請徙葉。|\n 十三 華元奔晉，\n復還。|\n 衛獻公衎元年|二十三|十六|二 晉執我公以歸。|\n 九|十一|十 與魯會鍾離。|||\n\n575　|\n十一|十六 宣伯告晉，\n欲殺季文子，\n文子得以義脫。|\n 七|六 敗楚鄢陵。|\n 二|十六 救鄭，\n不利。\n子反醉，\n軍敗，\n殺子反歸。|\n 宋平公成元年|二|二十四|十七|三|十 倍晉盟楚，\n晉伐我，\n楚來救。|\n 十二|十一|||\n574　|\n十二|十七|八|七|三|十七|二|三|二十五|十八|四|十一|十三 昭公薨。|\n 十二|||\n573　|\n十三|十八 成公薨。|\n 九|八 欒書中行偃殺厲公，\n立襄公 曾孫，\n為悼公。|\n 四|十八 為魚石伐宋彭城。|\n 三 楚伐彭城，\n封魚石。|\n 四|二十六|十九|五|十二 與楚伐宋。|\n 燕武公元年|十三|||\n572　|\n十四 簡王崩。|\n 魯襄公午元年 圍宋彭城。|\n 十 晉伐我，\n使太子光質於晉。|\n 晉悼公元年 圍宋彭城。|\n 五|十九 侵宋，\n救鄭。|\n 四 楚侵我，\n取犬丘。\n晉誅魚石，\n歸我彭城。|\n 五 圍宋彭城。|\n 二十七|二十|六|十三 晉伐敗我，\n兵次洧上，\n楚來救。|\n 二|十四|||\n571　|\n靈王元年 生有髭。|\n 二 會晉城虎牢。|\n 十一|二 率諸侯伐鄭，\n城虎牢。|\n 六|二十|五|六|二十八|二十一|七|十四 成公薨。\n晉率諸侯伐我。|\n 三|十五|||\n570　|\n二|三|十二| 三 魏絳辱楊干。|\n 七|二十一 使子重伐吳，\n至衡山。\n使何忌侵陳。|\n 六|七|二十九 倍楚盟，\n楚侵我。|\n 二十二|八|鄭釐公惲元年|四|十六 楚伐我。|||\n\n569　|\n三|四 公如晉。|\n 十三|四 魏絳說和戎、\n狄，狄朝晉。|\n 八|二十二 伐陳。|\n 七|八|三十 楚伐我。\n成公薨。|\n 二十三|九|二|五|十七|||\n568　|\n四|五 季文子卒。|\n 十四|五|九|二十三 伐陳。|\n 八|九|陳哀公弱元年|二十四|十|三|六|十八|||\n567甲午|五|六|十五|六|十|二十四|九|十|二|二十五|十一|四|七|十九|||\n566　|\n六|七|十六|七|十一|二十五 圍陳。|\n 十|十一|三 楚圍我，\n為公亡歸。|\n 二十六|十二|五 子駟使賊夜殺釐公，\n詐以病卒赴諸侯。|\n 八|二十|||\n565　|\n七|八 公如晉。|\n 十七|八|十二|二十六 伐鄭。|\n 十一|十二|四|二十七 鄭侵我。|\n 十三|鄭簡公嘉元年 釐公子。|\n 九|二十一|||\n564　|\n八|九 與晉伐鄭，\n會河上，\n問公年十二，\n可冠，\n冠於衛。|\n 十八 與晉伐鄭。|\n 九 率齊、\n魯、宋、\n衛、曹伐鄭。\n秦伐我。|\n 十三 伐晉，\n楚為我援。|\n 二十七 伐鄭，\n師于武城，\n為秦。|\n 十二 晉率我伐鄭。|\n 十三 晉率我伐鄭。\n師曹鞭公幸妾。|\n 五|二十八|十四 晉率我伐鄭。|\n 二 誅子駟。\n晉率諸侯伐我，\n我與盟。\n楚怒，\n伐我。|\n 十|二十二|||\n563　|\n九 王叔奔晉。|\n 十 楚、\n鄭侵我西鄙。|\n 十九 令太子光、\n高厚會諸侯鍾離。|\n 十 率諸侯伐鄭。\n荀罃伐秦。|\n 十四 晉伐我。|\n 二十八 使子囊救鄭。|\n 十三 鄭伐我，\n衛來救。|\n 十四 救宋。|\n 六|二十九|十五|三 晉率諸侯伐我，\n楚來救。\n子孔作亂，\n子產攻之| 十一|二十三|||\n562　|\n十|十一 三桓分為三軍，\n各將軍。|\n 二十|十一 率諸侯伐鄭，\n秦敗我櫟。\n公曰\n「吾用魏絳九合諸侯，」\n賜之樂。|\n 十五 我使庶長鮑伐晉救鄭，\n敗之櫟。|\n 二十九 與鄭伐宋。|\n 十四 楚、\n鄭伐我。|\n 十五 伐鄭。|\n 七|三十|十六|四 與楚伐宋，\n晉率諸侯伐我，\n秦來救。|\n 十二|二十四|||\n561　|\n十一|十二 公如晉。|\n 二十一|十二|十六|三十|十五|十六|八|三十一|十七|五|十三|二十五 壽夢卒。|||\n\n560　|\n十二|十三|二十二|十三|十七|三十一 吳伐我，\n敗之。\n共王薨。|\n 十六|十七|九|三十二|十八|六|十四|吳諸樊元年 楚敗我。|||\n\n559　|\n十三|十四 日蝕。|\n 二十三 衛獻公來奔。|\n 十四 率諸侯大夫伐秦，\n敗棫林。|\n 十八 晉諸侯大夫伐我，\n敗棫林。|\n 楚康王昭 元年 共王太子出奔吳。|\n 十七|十八 孫文子攻公，\n公奔齊，\n立定公弟狄。|\n 十|三十三|十九|七|十五|二 季子讓位。\n楚伐我。|||\n\n558　|\n十四|十五 日蝕。\n齊伐我。|\n 二十四 伐魯。|\n 十五 悼公薨。|\n 十九|二|十八|衛殤公狄元年 定公弟。|\n 十一|三十四|二十|八|十六|三|||\n557甲辰|十五|十六 齊伐我。\n地震。\n齊復伐我北鄙。|\n 二十五 伐魯。|\n 晉平公彪元年 我敗楚于湛坂。|\n 二十|三 晉伐我，\n敗湛坂。|\n 十九|二|十二|三十五|二十一|九|十七|四|||\n556　|\n十六|十七 齊伐我北鄙。|\n 二十六 伐魯。|\n 二|二十一|四|二十 伐陳。|\n 三 伐曹。|\n 十三 宋伐我。|\n 三十六|二十二衛伐我。|\n十|十八|五|||\n555　|\n十七|十八 與晉伐齊。|\n 二十七 晉圍臨淄。\n晏嬰。|\n 三 率魯、\n宋、鄭、\n衛圍齊，\n大破之。|\n 二十二|五 伐鄭。|\n 二十一 晉率我伐齊。|\n 四|十四|三十七|二十三 成公薨。|\n 十一 晉率我圍齊。\n楚伐我。|\n 十九 武公薨。|\n 六|||\n554　|\n十八|十九|二十八 廢光，\n立子牙為太子。\n光與崔杼殺牙自立。\n晉、衛伐我。|\n 四 與衛伐齊。|\n 二十三|六|二十二|五 晉率我伐齊。|\n 十五|三十八|曹武公勝元年|十二 子產為卿。|\n 燕文公元年|七|||\n553　|\n十九|二十 日蝕。|\n 齊莊公元年|五|二十四|七|二十三|六|十六|三十九|二|十三|二|八|||\n552　|\n二十|二十一 公如晉。\n日再蝕。|\n 二|六 魯襄公來。\n殺羊舌虎。|\n 二十五|八|二十四|七|十七|四十|三|十四|三|九|||\n551　|\n二十一|二十二 孔子生。|\n 三 晉欒逞 來奔，\n晏嬰曰﹕\n「不如歸之。」|\n 七 欒逞奔齊。|\n 二十六|九|二十五|八|十八|四十一|四|十五|四|十|||\n550　|\n二十二|二十三|四 欲遣欒逞入曲沃伐晉，\n取朝歌。|\n 八|二十七|十|二十六|九 齊伐我。|\n 十九|四十二|五|十六|五|十一|||\n549　|\n二十三|二十四 侵齊。\n日再蝕。|\n 五 畏晉通楚，\n晏子謀。|\n 九|二十八|十一 與齊通。\n率陳、\n蔡伐鄭救齊。|\n 二十七|十|二十 楚率我伐鄭。|\n 四十三 楚率我伐鄭。|\n 六|十七 范宣子為政。\n我請伐陳。|\n 六|十二|||\n548　|\n二十四|二十五 齊伐我北鄙，\n以報孝伯之師。|\n 六 晉伐我，\n報朝歌。\n崔杼以莊公通其妻，\n殺之，\n立其弟，\n為景公。|\n 十 伐齊至高唐，\n報太行之役。|\n 二十九 公如晉，\n盟不結。|\n 十二 吳伐我，\n以報舟師之役，\n射殺吳王。|\n 二十八|十一|二十一 鄭伐我。|\n 四十四|七|十八 伐陳，\n入陳。|\n 燕懿公元年|十三 諸樊伐楚，\n迫巢門，\n傷射以薨。|||\n\n547甲寅|二十五|二十六|齊景公杵臼元年 如晉，\n請歸衛獻公。|\n 十一 誅衛殤公，\n復入獻公。|\n 三十|十三 率陳、\n蔡伐鄭。|\n 二十九|十二 齊、\n晉殺殤公，\n復內獻公。|\n 二十二 楚率我伐鄭。|\n 四十五|八|十九 楚率陳、\n蔡伐我。|\n 二|吳餘祭元年|||\n546　|\n二十六|二十七 日蝕。|\n 二 慶封欲專，\n誅崔氏，\n杼自殺。|\n 十二|三十一|十四|三十|衛獻公衎後元年|二十三|四十六|九|二十|三|二|||\n545　|\n二十七|二十八 公如楚。\n葬康王。|\n 三 冬，\n鮑、高、\n欒氏謀慶封，\n發兵攻慶封，\n慶封奔吳。|\n 十三|三十二|十五 康王薨。|\n 三十一|二|二十四|四十七|十|二十一|四 懿公薨。|\n 三 齊慶封來奔。|||\n\n544　|\n景王元年|二十九 吳季札來觀周樂，\n盡知樂所為。|\n 四 吳季札來使，\n與晏嬰歡。|\n 十四 吳季札來，\n曰\n「晉政卒歸韓、\n魏、趙。」|\n 三十三|楚熊郟敖元年|三十二|三|二十五|四十八|十一|二十二 吳季札謂子產曰：\n政將歸子，\n子以禮，\n幸脫於戹矣。」|\n 燕惠公元年 齊高止來奔。|\n 四 守門閽殺餘祭。\n 季札使諸侯。|||\n\n543　|\n二|三十|五|十五|三十四|二|三十三|衛襄公惡元年|二十六|四十九 為太子取楚女，\n公通焉，\n太子殺公自立。|\n 十二|二十三 諸公子爭寵相殺，\n又欲殺子產，\n子成止之。|\n 二|五|||\n542　|\n三|三十一 襄公薨。|\n 六|十六|三十五|三 王季父圍為令尹。|\n 三十四|二|二十七|蔡靈侯班元年|十三|二十四|三|六|||\n541　|\n四|魯昭公稠元年 昭公年十九，\n有童心。|\n 七|十七 秦后子來奔。|\n 三十六 公弟后子奔晉，\n車千乘。|\n 四 令尹圍殺郟敖，\n自立為靈王。|\n 三十五|三|二十八|二|十四|二十五|四|七|||\n540　|\n五|二 公如晉，\n至河，\n晉謝還之。|\n 八 田無宇送女。|\n 十八 齊田無宇來送女。|\n 三十七|楚靈王圍元年 共王子，\n肘玉。|\n 三十六|四|二十九|三|十五|二十六|五|八|||\n539　|\n六|三|九 晏嬰使晉，\n見叔向，\n曰\n「齊政歸田氏。」\n叔向曰：\n「晉公室卑。」|\n 十九|三十八|二|三十七|五|三十|四|十六|二十七 夏，\n如晉。\n冬，如楚。|\n 六 公欲殺公卿立幸臣，\n公卿誅幸臣，\n公恐，\n出奔齊。|\n 九|||\n538　|\n七|四 稱病不會楚。|\n 十|二十|三十九|三 夏，\n合諸侯宋地，\n盟。伐吳朱方，\n誅慶封。\n冬，報我，\n取三城。|\n 三十八|六 稱病不會楚。|\n 三十一|五|十七 稱病不會楚。|\n 二十八 子產曰：\n三國不會。|\n 七|十 楚誅慶封。|||\n\n537甲子|八|五|十一|二十一 秦后子歸秦。|\n 四十 公卒。\n后子自晉歸。|\n 四 率諸侯伐吳。|\n 三十九|七|三十二|六|十八|二十九|八|十一 楚率諸侯伐我。|||\n\n536　|\n九|六|十二 公如晉，\n請伐燕，\n入其君。|\n 二十二 齊景公來，\n請伐燕，\n入其君。|\n 秦哀公元年|五 伐吳，\n次乾谿。|\n 四十|八|三十三|七|十九|三十|九 齊伐我。|\n 十二 楚伐我，\n次乾谿。|||\n\n535　|\n十|七 季武子卒。\n日蝕。|\n 十三 入燕君。|\n 二十三 入燕君。|\n 二|六 執芋尹亡人入章華。|\n 四十一|九 夫人姜氏無子。|\n 三十四|八|二十|三十一|燕悼公元年 惠公歸至卒。|\n 十三|||\n534　|\n十一|八 公如楚，\n楚留之。\n賀章華臺。|\n 十四|二十四|三|七 就章華臺，\n內亡人實之。\n滅陳。|\n 四十二|衛靈公元年|三十五 弟招作亂，\n哀公自殺。|\n 九|二十一|三十二|二|十四|||\n533　|\n十二|九|十五|二十五|四|八 弟棄疾將兵定陳。|\n 四十三|二|陳惠公吳元年 哀公孫也。\n楚來定我。|\n 十|二十二|三十三|三|十五|||\n532　|\n十三|十| 十六|二十六 春，\n有星出婺女。\n七月，\n公薨。|\n 五|九|四十四 平公薨。|\n 三|二|十一|二十三|三十四|四|十六|||\n531　|\n十四|十一|十七|晉昭公夷元年|六|十 醉殺蔡侯，\n使棄疾圍之。\n棄疾居之，\n為蔡侯。|\n 宋元公佐元年|四|三|十二 靈侯如楚，\n楚殺之，\n使棄疾居之，\n為蔡侯。|\n 二十四|三十五|五|十七|||\n530　|\n十五|十二 朝晉至河，\n晉謝之歸。|\n 十八 公如晉。|\n 二|七|十一 王伐徐以恐吳，\n次乾谿。\n民罷於役，\n怨王。|\n 二|五 公如晉，\n朝嗣君。|\n 四|蔡侯廬元年 景侯子。|\n 二十五|三十六 公如晉。|\n 六|吳餘昧 元年|||\n529　|\n十六|十三|十九|三|八|十二 棄疾作亂自立，\n靈王自殺。\n復陳、\n蔡。| 三|六|五 楚平王復陳，\n立惠公。|\n 二 楚平王復我，\n立景侯子廬。|\n 二十六|鄭定公寧元年|七|二|||\n528　|\n十七|十四|二十|四|九|楚平王居元年 共王子，\n抱玉。|\n 四|七|六|三|二十七|二|燕共公元年|三|||\n527甲戌|十八 后太子卒。|\n 十五 日蝕。\n公如晉，\n晉留之葬，\n公恥之。|\n 二十一|五|十|二 王為太子取秦女，\n好，自取之。|\n 五|八|七|四|曹平公須元年|三|二|四|||\n526　|\n十九|十六| 二十二|六 公卒。\n六卿彊，\n公室卑矣。|\n 十一|三|六|九|八|五|二|四|三|吳僚元年|||\n525　|\n二十|十七 五月朔，\n日蝕。\n彗星見辰。|\n 二十三|晉頃公去疾元年|十二|四 與吳戰。|\n 七|十|九|六|三|五 火，\n欲禳之，\n子產曰：\n不如脩德。|\n 四|二 與楚戰。|||\n\n524　|\n二十一|十八|二十四|二|十三|五|八 火。|\n 十一 火。|\n 十 火。|\n 七|四 平公薨。|\n 六 火。|\n 五 共公薨。|\n 三|||\n523　|\n二十二|十九 地震。|\n 二十五|三|十四|六|九|十二|十一|八|曹悼公午元年|七|燕平公元年|四|||\n522　|\n二十三|二十 齊景公與晏子狩，\n入魯問禮。|\n 二十六 獵魯界，\n因入魯。|\n 四|十五|七 誅伍奢、\n尚，太子建奔宋，\n伍胥奔吳。|\n 十 公毋信。\n詐殺諸公子。\n楚太子建來奔，\n見亂，\n之鄭。|\n 十三|十二|九 平侯薨。\n靈侯孫東國殺平侯子而自立。|\n 二|八 楚太子建從宋來奔。|\n 二|五 伍員來奔。|||\n\n521　|\n二十四|二十一 公如晉至河，\n晉謝之，\n歸。日蝕。|\n 二十七|五|十六|八 蔡侯來奔。|\n 十一|十四|十三|蔡悼侯東國元年 奔楚。|\n 三|九|三|六|||\n520　|\n二十五|二十二 日蝕。|\n 二十八|六 周室亂，\n公平亂，\n立敬王。|\n 十七|九|十二|十五|十四|二|四|十|四|七|||\n519　|\n敬王元年|二十三 地震。|\n 二十九|七|十八|十 吳伐敗我。|\n 十三|十六|十五 吳敗我兵，\n取胡、\n沈。| 三|五|十一 楚建作亂，\n殺之。|\n 五|八 公子光敗楚。|||\n\n518　|\n二|二十四 鸜鵒來巢。|\n 三十|八|十九|十一 吳卑梁人爭桑，\n伐取我鍾離。|\n 十四|十七|十六|蔡昭侯申元年 悼侯弟。|\n 六|十二 公如晉，\n請內王。|\n 六|九|||\n517甲申|三|二十五 公欲誅季氏，\n三桓氏攻公，\n公出居鄆。|\n 三十一|九|二十|十二|十五|十八|十七|二|七|十三|七|十|||\n516　|\n四|二十六 齊取我鄆以處公。|\n 三十二 彗星見。\n晏子曰：\n「田氏有德於齊，\n可畏。」|\n 十 知櫟、\n趙鞅內王於王城。|\n 二十一|十三 欲立子西，\n子西不肯。\n秦女子立，\n為昭王。|\n 宋景公頭曼 元年| 十九|十八|三|八|十四|八|十一|||\n515　|\n五|二十七|三十三|十一|二十二|楚昭王珍元年 誅無忌以說眾。|\n 二|二十|十九|四|九|十五|九|十二 公子光使專諸殺僚，\n自立。|||\n\n514　|\n六|二十八 公如晉，\n求入，\n晉弗聽，\n處之乾侯。|\n 三十四|十二 六卿誅公族，\n分其邑。\n各使其子為大夫。|\n 二十三|二|三|二十一|二十|五|曹襄公元年|十六|十|吳闔閭元年|||\n513　|\n七|二十九 公自乾侯如鄆。\n齊侯曰：\n「主君」，\n公恥之，\n復之乾侯。|\n 三十五|十三|二十四|三|四|二十二|二十一|六|二|鄭獻公蠆元年|十一|二|||\n512　|\n八|三十|三十六|十四 頃公薨。|\n 二十五|四 吳三公子來奔，\n封以扞吳。|\n 五|二十三|二十二|七|三|二|十二|三 三公子奔楚。|||\n\n511　|\n九|三十一 日蝕。|\n 三十七|晉定公午元年|二十六|五 吳伐我六、\n潛。| 六|二十四|二十三|八|四|三|十三|四 伐楚六、\n潛。|||\n510　|\n十 晉使諸侯為我築城。|\n 三十二 公卒乾侯。|\n 三十八|二 率諸侯為周築城。|\n 二十七|六|七|二十五|二十四|九|五 平公弟通殺襄公自立。|\n 四|十四|五|||\n509　|\n十一|魯定公宋元年 昭公喪自乾侯至。|\n 三十九|三|二十八|七 囊瓦 伐吳，\n敗我豫章。\n蔡侯來朝。|\n 八|二十六|二十五|十 朝楚，\n以裘故留。|\n 曹隱公元年|五|十五|六 楚伐我，\n迎擊，\n敗之，\n取楚之居巢。|||\n\n508　|\n十二|二|四十|四|二十九|八|九|二十七|二十六|十一|二|六|十六|七|||\n507甲午|十三|三|四十一|五|三十|九 蔡昭侯留三歲，\n得裘，\n故歸。|\n 十|二十八|二十七|十二 與子常裘，\n得歸，\n如晉，\n請伐楚。|\n 三|七|十七|八|||\n506　|\n十四 與晉率諸侯侵楚。|\n 四|四十二|六 周與我率諸侯侵楚。|\n 三十一 楚包胥請救。|\n 十 吳、\n蔡伐我，\n入郢，\n昭王亡。\n伍子胥鞭平王墓。|\n 十一|二十九 與蔡爭長。|\n 二十八|十三 與衛爭長。\n楚侵我，\n吳與我伐楚，\n入郢。|\n 四|八|十八|九 與蔡伐楚，\n入郢。|||\n\n505　|\n十五|五 陽虎執季桓子，\n與盟，\n釋之。\n日蝕。|\n 四十三|七|三十二|十一 秦救至，\n吳去，\n昭王復入。|\n 十二|三十|陳懷公柳元年|十四|曹靖公路元年|九|十九|十|||\n504　|\n十六 王子朝之徒作亂故，\n王奔晉。|\n 六|四十四|八|三十三|十二 吳伐我番，\n楚恐，\n徙鄀。|\n 十三|三十一|二|十五|二|十 魯侵我。|\n 燕簡公元年|十一 伐楚，\n取番。|||\n\n503　|\n十七 劉子迎王，\n晉入王。|\n 七 齊伐我。|\n 四十五 侵衛。\n伐魯。|\n 九 入周敬王。|\n 三十四|十三|十四|三十二 齊侵我。|\n 三|十六|三|十一|二|十二|||\n502　|\n十八|八 陽虎欲伐三桓，\n三桓攻陽虎，\n虎奔陽關。|\n 四十六 魯伐我。\n我伐魯。|\n 十 伐衛。|\n 三十五|十四 子西為民泣，\n民亦泣，\n蔡昭侯恐。|\n 十五|三十三 晉、\n魯侵伐我。|\n 四 公如吳，\n吳留之，\n因死吳。|\n 十七|四 靖公薨。|\n 十二|三|十三 陳懷公來，\n留之，\n死於吳。|||\n\n501　|\n十九|九 伐陽虎，\n虎奔齊。|\n 四十七 囚陽虎，\n虎奔晉。|\n 十一 陽虎來奔。|\n 三十六 哀公薨。|\n 十五|十六 陽虎來奔。|\n 三十四|陳湣公越元年|十八|曹伯陽元年|十三 獻公薨。|\n 四|十四|||\n500　|\n二十|十 公會齊侯於夾谷。\n 孔子相。\n齊歸我地。|\n 四十八|十二|秦惠公元年 彗星見。|\n 十六|十七|三十五|二|十九|二|鄭聲公勝元年 鄭益弱。|\n 五|十五|||\n499　|\n二十一|十一|四十九|十三|二 生躁公、\n 懷公、\n簡公。|\n 十七|十八|三十六|三|二十|三 國人有夢眾君子立社宮，\n謀亡曹，\n振鐸請待公孫彊，\n許之。|\n 二|六|十六|||\n498　|\n二十二|十二 齊來歸女樂，\n季桓子受之，\n孔子行。|\n 五十 遺魯女樂。|\n 十四|三|十八|十九|三十七 伐曹。|\n 四|二十一|四 衛伐我。|\n 三|七|十七|||\n497甲辰|二十三|十三|五十一|十五 趙鞅伐范、\n中行。|\n 四|十九|二十|三十八 孔子來，\n祿之如魯。|\n 五|二十二|五|四|八|十八|||\n496　|\n二十四|十四|五十二|十六|五|二十|二十一|三十九 太子蒯聵出奔。|\n 六 孔子來。|\n 二十三|六 公孫彊好射，\n獻鴈，\n君使為司城，\n夢者子行。|\n 五 子產卒。|\n 九|十九 伐越，\n敗我，\n傷闔閭指，\n以死。|||\n\n495　|\n二十五|十五 定公薨。\n日蝕。|\n 五十三|十七|六|二十一 滅胡。\n以吳敗，\n我倍之。|\n 二十二 鄭伐我。|\n 四十|七|二十四|七|六 伐宋。|\n 十|吳王夫差元年|||\n494　|\n二十六|魯哀公將元年|五十四 伐晉。|\n 十八 趙鞅圍范、\n中行朝歌。\n齊、衛伐我。|\n 七|二十二 率諸侯圍蔡。|\n 二十三|四十一 伐晉。|\n 八 吳伐我。|\n 二十五 楚伐我，\n以吳怨故。|\n 八|七|十一|二 伐越。|||\n\n493　|\n二十七|二|五十五 輸范、\n中行氏粟。|\n 十九 趙鞅圍范、\n中行，\n鄭來救，\n我敗之。|\n 八|二十三|二十四|四十二 靈公薨。\n蒯聵子輒立。\n晉納太子蒯聵于戚。|\n 九|二十六 畏楚，\n私召吳人，\n乞遷于州來，\n州來近吳。|\n 九|八 救范、\n中行氏，\n與趙鞅戰於鐵，\n敗我師。|\n 十二|三|||\n492　|\n二十八|三 地震。|\n 五十六|二十|九|二十四|二十五 孔子過宋，\n桓魋惡之。|\n 衛出公輒元年|十|二十七|十 宋伐我。|\n 九|燕獻公元年|四|||\n491　|\n二十九|四|五十七 乞救范氏。|\n 二十一 趙鞅拔邯鄲、\n柏人，\n有之。|\n 十 惠公薨。|\n 二十五|二十六|二|十一|二十八 大夫共誅昭侯。|\n 十一|十|二|五|||\n490　|\n三十|五|五十八 景公薨。\n立嬖姬子為太子。|\n 二十二 趙鞅敗范、\n中行，\n中行奔齊。\n伐衛。|\n 秦悼公元年|二十六|二十七|三 晉伐我，\n救范氏故。|\n 十二|蔡成侯朔元年|十二|十一|三|六|||\n489　|\n三十一|六|齊晏孺子元年 田乞詐立陽生，\n殺孺子。|\n 二十三|二|二十七 救陳，\n王死城父。|\n 二十八 伐曹。|\n 四|十三 吳伐我，\n楚來救。|\n 二|十三 宋伐我。|\n 十二|四|七 伐陳。|||\n\n488　|\n三十二|七 公會吳王于繒。\n吳徵百牢，\n季康子使子貢謝之。|\n 齊悼公陽生元年|二十四 侵衛。|\n 三|楚惠王章元年|二十九 侵鄭，\n圍曹。|\n 五 晉侵我。|\n 十四|三|十四 宋圍我，\n鄭救我。|\n 十三|五|八 魯會我繒。|||\n\n487甲寅|三十三|八 吳為邾伐我，\n至城下，\n盟而去。\n齊取我三邑。|\n 二 伐魯，\n取三邑。|\n 二十五|四|二 子西召建子勝於吳，\n為白公。|\n 三十 曹倍我，\n我滅之。|\n 六|十五|四|十五 宋滅曹，\n虜伯陽。|\n 十四|六|九 伐魯。|||\n\n486　|\n三十四|九|三|二十六|五|三 伐陳，\n陳與吳故。|\n 三十一 鄭圍我，\n敗之于雍丘。|\n 七|十六 倍楚，\n與吳成。|\n 五|　|\n十五 圍宋，\n敗我師雍丘，\n伐我。|\n 七|十|||\n485　|\n三十五|十 與吳伐齊。|\n 四 吳、\n魯伐我。\n鮑子殺悼公，\n齊人立其子壬為簡公。|\n 二十七 使趙鞅伐齊。|\n 六|四 伐陳。|\n 三十二 伐鄭。|\n 八 孔子自陳來。|\n 十七|六|　|\n十六|八|十一 與魯伐齊救陳。\n 誅五員。|||\n\n484　|\n三十六|十一 齊伐我。\n冉有言，\n故迎孔子，\n孔子歸。|\n 齊簡公元年 魯與吳敗我。|\n 二十八|七|五|三十三|九 孔子歸魯。|\n 十八|七|　|\n十七|九|十二 與魯敗齊。|||\n\n483　|\n三十七|十二 與吳會橐皋。\n 用田賦。|\n 二|二十九|八|六 白公勝數請子西伐鄭，\n以父怨故。|\n 三十四|十 公如晉，\n與吳會橐皋。|\n 十九|八|　|\n十八 宋伐我。|\n 十|十三 與魯會橐皋。|||\n\n482　|\n三十八|十三 與吳會黃池。|\n 三|三十 與吳會黃池，\n爭長。|\n 九|七 伐陳。|\n 三十五 鄭敗我師。|\n 十一|二十|九|　|\n十九 敗宋師。|\n 十一|十四 與晉會黃池。|||\n\n481　|\n三十九|十四 西狩獲麟。\n衛出公來奔。|\n 四 田常殺簡公，\n立其弟驁，\n 為平公，\n常相之，\n專國權。|\n 三十一|十|八|三十六|十二 父蒯聵入，\n輒出亡。|\n 二十一|十|　|\n二十|十二|十五|||\n480　|\n四十|十五 子服景伯使齊，\n子貢為介，\n齊歸我侵地。|\n 齊平公驁元年 景公孫也。\n齊自是稱田氏。|\n 三十二|十一|九|三十七 熒惑守心，\n子韋曰﹕\n「善。」|\n 衛莊公蒯聵元年|二十二|十一|　|\n二十一|十三|十六|||\n479　|\n四十一|十六 孔子卒。|\n 二|三十三|十二|十 白公勝殺令尹子西，\n攻惠王。\n葉公攻白公，\n白公自殺。\n惠王復國。|\n 三十八|二|二十三 楚滅陳，\n殺湣公。|\n 十二|　|\n二十二|十四|十七|||\n478　|\n四十二|十七|三|三十四|十三|十一|三十九|三 莊公辱戎州人，\n戎州人與趙簡子攻莊公，\n出奔。|\n 　|\n十三|　|\n二十三|十五|十八 越敗我。|||\n\n477甲子|四十三 敬王崩。|\n 十八 二十七卒。|\n 四 二十五卒。|\n 三十五 三十七卒。|\n 十四 卒，\n子厲共公立。|\n 十二 五十七卒。|\n 四十 六十四卒。|\n 衛君起元年 石傅逐起 出，\n輒復入。|\n 　|\n十四 十九卒| 　|\n二十四 三十八卒。|\n 十六 二十八卒。|\n 十九 二十三卒。|\n\n"}
{"id": "KR2a0001_203", "series": "KR2a0001", "text": "太史公讀秦記，\n至犬戎敗幽王，\n周東徙洛邑，\n秦襄公始封為諸侯，\n作西畤用事上帝，\n僭端見矣。\n禮曰：\n「天子祭天地，\n諸侯祭其域內名山大川。」\n\n今秦雜戎翟之俗，\n先暴戾，\n後仁義，\n位在藩臣而臚於郊祀，\n君子懼焉。\n\n及文公踰隴，\n攘夷狄，\n尊陳寶，\n營岐雍之閒，\n而穆公脩政，\n東竟至河，\n則與齊桓、晉文中國侯伯侔矣。\n\n是後陪臣執政，\n大夫世祿，\n六卿擅晉權，\n征伐會盟，\n威重於諸侯。\n\n及田常殺簡公而相齊國，\n諸侯晏然弗討，\n海內爭於戰功矣。\n三國終之卒分晉，\n田和亦滅齊而有之，\n六國之盛自此始。\n\n務在彊兵并敵，\n謀詐用而從衡短長之說起。\n矯稱蠭出，\n誓盟不信，\n雖置質剖符猶不能約束也。\n\n秦始小國僻遠，\n諸夏賓之，\n比於戎翟，\n至獻公之後常雄諸侯。\n論秦之德義不如魯衛之暴戾者，\n量秦之兵不如三晉之彊也，\n然卒并天下，\n非必險固便形埶利也，\n蓋若天所助焉。\n\n或曰「東方物所始生，\n西方物之成孰」。\n夫作事者必於東南，\n收功實者常於西北。\n故禹興於西羌，\n湯起於亳，\n周之王也以豐鎬伐殷，\n秦之帝用雍州興，\n漢之興自蜀漢。\n\n秦既得意，\n燒天下詩書，\n諸侯史記尤甚，\n為其有所刺譏也。\n詩書所以復見者，\n多藏人家，\n而史記獨藏周室，\n以故滅。\n\n惜哉，\n惜哉！\n獨有秦記，\n又不載日月，\n其文略不具。\n\n然戰國之權變亦有可頗采者，\n何必上古。\n秦取天下多暴，\n然世異變，\n成功大。\n\n傳曰「法後王」，\n何也？\n以其近己而俗變相類，\n議卑而易行也。\n\n學者牽於所聞，\n見秦在帝位日淺，\n不察其終始，\n因舉而笑之，\n不敢道，\n此與以耳食無異。\n悲夫！\n余於是因秦記，\n踵春秋之後，\n起周元王，\n表六國時事，\n訖二世，\n凡二百七十年，\n著諸所聞興壞之端。\n後有君子，\n以覽觀焉。||\n周|秦|魏獻子|韓宣子|趙簡子|楚|燕|齊||\n公元前|476元王元年|厲共公元年|衛出公輒後元年。||\n四十二|楚惠王章十三年 吳伐我。|\n 燕獻公十七年|齊平公驁五年|||\n475二|二 蜀人來賂。|\n 晉定公卒。|\n　|四十三|十四 越圍吳，\n吳怨。|\n 十八|六|||\n474三|三|晉出公錯元年。|\n　|四十四|十五|十九|七 越人始來。|||\n\n473四|四|　|\n　|四十五|十六 越滅吳。|\n 二十|八|||\n472五|五 楚人來賂。|\n 　|\n　|四十六|十七 蔡景侯卒。|\n 二十一|九 晉知伯瑤來伐我。|||\n\n471六|六 義渠來賂。\n 緜諸乞援。|\n 　|\n　|四十七|十八 蔡聲侯元年。|\n 二十二|十|||\n470七|七 彗星見。|\n  衛出公飲，\n大夫不解襪，\n公怒，\n即攻公，\n公奔宋。|\n　|四十八 出公飲，\n大夫不解襪，\n公怒，\n即攻公，\n公奔宋。）|\n 十九 王子英奔秦。|\n 二十三|十一|||\n469八|八|　|\n　|四十九|二十|二十四|十二|||\n468定王元年|九|　|\n　|五十|二十一|二十五|十三|||\n467二|十 庶長將兵拔魏城。\n 彗星見。|\n 　|\n　|五十一|二十二 魯哀公卒。|\n 二十六|十四|||\n466三|十一|　|\n　|五十二|二十三 魯悼公元年。\n三桓勝，\n魯如小侯。|\n 二十七|十五|||\n465四|十二|　|\n　|五十三|二十四|二十八|十六|||\n464五|十三|　|\n知伯伐鄭，\n駟桓子如齊求救。|\n五十四 知伯謂簡子，\n欲廢太子襄子，\n襄子怨知伯。|\n 二十五|燕孝公元年|十七 救鄭，\n晉師去。\n中行文子謂田常：\n「乃今知所以亡。」|||\n\n463六|十四 晉人、\n楚人來賂。|\n 　|\n鄭聲公卒。|\n五十五|二十六|二|十八|||\n462七|十五|　|\n鄭哀公元年。|\n五十六|二十七|三|十九|||\n461八|十六 塹阿旁。\n伐大荔。\n補龐戲城。|\n 　|\n　|五十七|二十八|四|二十|||\n460九|十七|　|\n　|五十八|二十九|五|二十一|||\n459十|十八|　|\n　|五十九|三十|六|二十二|||\n458十一|十九|　|\n　|六十|三十一|七|二十三|||\n457十二|二十 公將師與綿諸戰。|\n 　|\n　|襄子 元年未除服，\n登夏屋，\n誘代王，\n以金斗殺代王。\n封伯魯子周為代成君。|\n 三十二 蔡聲侯卒。|\n 八|二十四|||\n456十三|二十一|晉哀公忌元年。|\n　|二|三十三 蔡元侯元年。|\n 九|二十五|||\n455十四|二十二|衛悼公黔元年。|\n　|三|三十四|十|齊宣公就匝元年|||\n454十五|二十三|　|\n　|四 與智伯分范、\n中行地。|\n 三十五|十一|二|||\n453十六|二十四|魏桓子敗智伯于晉陽。|\n韓康子敗智伯于晉陽。|\n五 襄子敗智伯晉陽，\n與魏、\n韓三分其地。|\n 三十六|十二|三|||\n452十七|二十五 晉大夫智開率其邑人來奔。|\n 　|\n　|六|三十七|十三|四|||\n451十八|二十六 左庶長城南鄭。|\n 　|\n　|七|三十八|十四|五 宋景公卒。|||\n\n450十九|二十七|衛敬公元年。|\n　|八|三十九 蔡侯齊元年。|\n 十五|六 宋昭公元年。|||\n\n449二十|二十八 越人來迎女。|\n 　|\n　|九|四十|燕成公元年|七|||\n448二十一|二十九 晉大夫智寬率其邑人來奔。|\n 　|\n　|十|四十一|二|八|||\n447二十二|三十|　|\n　|十一|四十二 楚滅蔡。|\n 三|九|||\n446二十三|三十一|　|\n　|十二|四十三|四|十|||\n445二十四|三十二|　|\n　|十三|四十四 滅杞。\n杞，夏之後。|\n 五|十一|||\n444二十五|三十三 伐義渠，\n虜其王。|\n 　|\n　|十四|四十五|六|十二|||\n443二十六|三十四 日蝕，\n晝晦。\n星見。|\n 　|\n　|十五|四十六|七|十三|||\n442二十七|秦躁公元年|　|\n　|十六|四十七|八|十四|||\n441二十八|二 南鄭反。|\n 　|\n　|十七|四十八|九|十五|||\n440考王元年|三|　|\n　|十八|四十九|十|十六|||\n439二|四|　|\n　|十九|五十|十一|十七|||\n438三|五|　|\n　|二十|五十一|十二|十八|||\n437四|六|晉幽公柳元年。\n服韓、\n魏。|　|\n二十一|五十二|十三|十九|||\n436五|七|　|\n　|二十二|五十三|十四|二十|||\n435六|八 六月，\n雨雪。\n日、月蝕。|\n 　|\n　|二十三|五十四|十五|二十一|||\n434七|九|　|\n　|二十四|五十五|十六|二十二|||\n433八|十|　|\n　|二十五|五十六|燕湣公元年|二十三|||\n432九|十一|　|\n　|二十六|五十七|二|二十四|||\n431十|十二|衛昭公元年。|\n　|二十七|楚簡王仲元年 滅莒。|\n 三|二十五|||\n430十一|十三 義渠伐秦，\n侵至渭陽。|\n 　|\n　|二十八|二|四|二十六|||\n429十二|十四|　|\n　|二十九|三 魯悼公卒。|\n 五|二十七|||\n428十三|秦懷公元年 生靈公。|\n 　|\n　|三十|四 魯元公元年。|\n 六|二十八|||\n427十四|二|　|\n　|三十一|五|七|二十九|||\n426十五|三|　|\n　|三十二|六|八|三十|||\n425威烈王元年|四 庶長鼂殺懷公。\n太子蚤死，\n大臣立太子之子，\n為靈公。|\n 衛悼公亹元年。|\n　|三十三 襄子卒。|\n 七|九|三十一|||\n424二|秦靈公元年 生獻公。|\n 魏文侯斯元年|韓武子元年|趙桓子元年|八|十|三十二|||\n423三|二|二|二 鄭幽公元年。\n韓殺之。|\n 趙獻侯元年|九|十一|三十三|||\n422四|三 作上下畤。|\n 三|三 鄭立幽公子，\n為繻公，\n元年。|\n 二|十|十二|三十四|||\n421五|四|四|四|三|十一|十三|三十五|||\n420六|五|五 魏誅晉幽公，\n立其弟止。|\n 五|四|十二|十四|三十六|||\n419七|六|六 晉烈公止元年。\n 魏城少梁。|\n 六|五|十三|十五|三十七|||\n418八|七 與魏戰少梁。|\n 七|七|六|十四|十六|三十八|||\n417九|八 城塹河瀕。\n初以君主妻河。|\n 八 復城少梁。|\n 八|七|十五|十七|三十九|||\n416十|九|九|九|八|十六|十八|四十|||\n415十一|十 補龐，\n城籍姑。\n靈公卒，\n立其季父悼子，\n是為簡公。|\n 十|十|九|十七|十九|四十一|||\n414十二|秦簡公元年|十一 衛慎公元年。|\n 十一|十 中山武公初立。|\n 十八|二十|四十二|||\n413十三|二 與晉戰，\n敗鄭下。|\n 十二|十二|十一|十九|二十一|四十三 伐晉，\n毀黃城，\n圍陽狐。|||\n\n412十四|三|十三 公子擊圍繁龐，\n出其民。|\n 十三|十二|二十|二十二|四十四 伐魯、\n莒及安陽。|||\n\n411十五|四|十四|十四|十三 城平邑。|\n 二十一|二十三|四十五 伐魯，\n取都。|||\n\n410十六|五 日蝕。|\n 十五|十五|十四|二十二|二十四|四十六|||\n409十七|六 初令吏帶劍。|\n 十六 伐秦，\n築臨晉、\n元里。|\n 十六|十五|二十三|二十五|四十七|||\n408十八|七 塹洛，\n城重泉。\n初租禾。|\n 十七 擊守中山。\n伐秦至鄭，\n還築洛陰、\n合陽。|\n 韓景侯虔元年 伐鄭，\n取雍丘。\n 鄭城京。|\n 趙烈侯籍元年 魏使太子伐中山。|\n 二十四 簡王卒。|\n 二十六|四十八 取魯郕。|||\n\n407十九|八|十八 文侯受經子夏。\n過段干木之閭常式。|\n 二 鄭敗韓于負黍。|\n 二|楚聲王當元年 魯穆公元年| 二十七|四十九 與鄭會于西城。\n伐衛，\n取毌。|||\n\n406二十|九|十九|三|三|二|二十八|五十|||\n405二十一|十|二十 卜相，\n李克、\n翟璜爭。|\n 四|四|三|二十九|五十一 田會以廩丘反。|||\n\n404二十二|十一|二十一|五|五|四|三十|齊康公貸元年|||\n403二十三 九鼎震。|\n 十二|二十二 初為侯。|\n 六 初為侯。|\n 六 初為侯。|\n 五 魏、\n韓、趙始列為諸侯。|\n 三十一|二 宋悼公元年。|||\n\n402二十四|十三|二十三|七|七 烈侯好音，\n欲賜歌者田，\n徐越侍以仁義，\n乃止。|\n 六 盜殺聲王。|\n 燕釐公元年|三|||\n401安王元年|十四 伐魏，\n至陽狐。|\n 二十四 秦伐我，\n至陽狐。|\n 八|八|楚悼王類元年|二|四|||\n400二|十五|二十五 太子罃生。|\n 九 鄭圍陽翟。|\n 九|二 三晉來伐我，\n至乘丘。|\n 三|五|||\n399三 王子定奔晉。|\n 秦惠公元年|二十六 虢山崩，\n壅河。|\n 韓烈侯元年|趙武公元年|三 歸榆關于鄭。|\n 四|六|||\n398四|二|二十七|二 鄭殺其相駟子陽。|\n 二|四 敗鄭師，\n圍鄭。\n鄭人殺子陽。|\n 五|七|||\n397五|三 日蝕。|\n 二十八|三 三月，\n盜殺韓相俠累。|\n 三|五|六|八|||\n396六|四|二十九|四 鄭相子陽之徒殺其君繻公。|\n 四|六|七|九|||\n395七|五 伐綿諸。|\n 三十|五 鄭康公元年。|\n 五|七|八|十 宋休公元年。|||\n\n394八|六|三十一|六 救魯。\n 鄭負黍反。|\n 六|八|九|十一 伐魯，\n取最。|||\n\n393九|七|三十二 伐鄭，\n城酸棗。|\n 七|七|九 伐韓，\n取負黍。|\n 十|十二|||\n392十|八|三十三 晉孝公傾元年。|\n 八|八|十|十一|十三|||\n391十一|九 伐韓宜陽，\n取六邑。|\n 三十四|九 秦伐宜陽，\n取六邑。|\n 九|十一|十二|十四|||\n390十二|十 與晉戰武城。\n縣陝。|\n 三十五 齊伐取襄陵。|\n 十|十|十二|十三|十五 魯敗我平陸。|||\n\n389十三|十一 太子生。|\n 三十六 秦侵陰晉。|\n 十一|十一|十三|十四|十六 與晉、\n衛會濁澤。|||\n\n388十四|十二|三十七|十二|十二|十四|十五|十七|||\n387十五|十三 蜀取我南鄭。|\n 三十八|十三|十三|十五|十六|十八|||\n386十六|秦出公元年|魏武侯 元年 襲邯鄲，\n敗焉。|\n 韓文侯元年|趙敬侯元年 武公子朝作亂，\n奔魏。|\n 十六|十七|十九 田常曾孫田和始列為諸侯。\n遷康公海上，\n食一城。|||\n\n385十七|二 庶長改迎靈公太子，\n立為獻公。\n誅出公。|\n 二 城安邑、\n王垣。|\n 二 伐鄭，\n取陽城。\n伐宋，\n到彭城，\n執宋君。|\n 二|十七|十八|二十 伐魯，\n破之。\n田和卒。|||\n\n384十八|秦獻公元年|三|三|三|十八|十九|二十一 田和子桓公午立。|||\n\n383十九|二 城櫟陽。|\n 四|四|四 魏敗我兔臺。|\n 十九|二十|二十二|||\n382二十|三 日蝕，\n晝晦。|\n 五|五|五|二十|二十一|二十三|||\n381二十一|四 孝公生。|\n 六|六|六|二十一|二十二|二十四|||\n380二十二|五|七 伐齊，\n至桑丘。|\n 七 伐齊，\n至桑丘。\n 鄭敗晉。|\n 七 伐齊，\n至桑丘。|\n 楚肅王臧元年|二十三|二十五 伐燕，\n取桑丘。|||\n\n379二十三|六 初縣蒲、\n藍田、\n善明氏。|\n 八|八|八 襲衛，\n不克。|\n 二|二十四|二十六 康公卒，\n田氏遂并齊而有之。\n太公望之後絕祀。|||\n\n378二十四|七|九 翟敗我澮。\n伐齊，\n至靈丘。|\n 九 伐齊，\n至靈丘。|\n 九 伐齊，\n至靈丘。|\n 三|二十五|齊威王因元年 自田常至威王，\n威王始以齊彊天下。|||\n\n377二十五|八|十 晉靜公俱酒元年。|\n 十|十|四 蜀伐我茲方。|\n 二十六|二|||\n376二十六|九|十一 魏、\n韓、趙滅晉，\n絕無後。|\n 韓哀侯元年 分晉國。|\n 十一 分晉國。|\n 五 魯共公元年。|\n 二十七|三 三晉滅其君。|||\n\n375烈王元年|十 日蝕。|\n 十二|二 滅鄭。\n康公二十年滅，\n無後。|\n 十二|六|二十八|四|||\n374二|十一 縣櫟陽。|\n 十三|三|趙成侯元年|七|二十九|五|||\n373三|十二|十四|四|二|八|三十 敗齊林孤。|\n 六 魯伐入陽關。\n晉伐到鱄陵。|||\n\n372四|十三|十五 衛聲公元年。\n 敗趙北藺。|\n 五|三 伐衛，\n取都鄙七十三。\n魏敗我藺。|\n 九|燕桓公元年|七 宋辟公元年。|||\n\n371五|十四|十六 伐楚，\n取魯陽。|\n 六 韓嚴殺其君。|\n 四|十 魏取我魯陽。|\n 二|八|||\n370六|十五|惠王元年|莊侯元年|五 伐齊于甄。\n魏敗我懷。|\n 十一|三|九 趙伐我甄。|||\n\n369七|十六 民大疫。\n日蝕。|\n 二 敗韓馬陵。|\n 二 魏敗我馬陵。|\n 六 敗魏涿澤，\n圍惠王。|\n 楚宣王良夫元年|四|十 宋剔成元年。|||\n\n368顯王元年|十七 櫟陽雨金，\n四月至八月。|\n 三 齊伐我觀。|\n 三|七 侵齊，\n至長城。|\n 二|五|十一 伐魏取觀。\n趙侵我長城。|||\n\n367二|十八|四|四|八|三|六|十二|||\n366三|十九 敗韓、\n魏洛陰。|\n 五 與韓會宅陽。\n城武都。|\n 五|九|四|七|十三|||\n365四|二十|六 伐宋，\n取儀臺。|\n 六|十|五|八|十四|||\n364五 賀秦。|\n 二十一 章蟜與晉戰石門，\n 斬首六萬，\n天子賀。|\n 七|七|十一|六|九|十五|||\n363六|二十二|八|八|十二|七|十|十六|||\n362七|二十三 與魏戰少梁，\n虜其太子。|\n 九 與秦戰少梁，\n虜我太子。|\n 九 魏敗我于澮。\n大雨三月。|\n 十三 魏敗我于澮。|\n 八|十一|十七|||\n361八|秦孝公元年 彗星見西方。|\n 十 取趙皮牢。\n 衛成侯元年。|\n 十|十四|九|燕文公元年|十八|||\n360九 致胙于秦。|\n 二 天子致胙。|\n 十一|十一|十五|十|二|十九|||\n359十|三|十二 星晝墮，\n有聲。|\n 十二|十六|十一|三|二十|||\n358十一|四|十三|韓昭侯元年 秦敗我西山。|\n 十七|十二|四|二十一 鄒忌以鼓琴見威王。|||\n\n357十二|五|十四 與趙會鄗。|\n 二 宋取我黃池。\n魏取我朱。|\n 十八 趙孟如齊。|\n 十三 君尹黑迎女秦。|\n 五|二十二 封鄒忌為成侯。|||\n\n356十三|六|十五 魯、\n衛、宋、\n鄭侯來。|\n 三|十九 與燕會阿。\n與齊、\n宋會平陸。|\n 十四|六|二十三 與趙會平陸。|||\n\n355十四|七 與魏王會杜平。|\n 十六 與秦孝公會杜平。\n侵宋黃池，\n宋復取之。|\n 四|二十|十五|七|二十四 與魏會田於郊。|||\n\n354十五|八 與魏戰元里，\n斬首七千，\n取少梁。|\n 十七 與秦戰元里，\n秦取我少梁。|\n 五|二十一 魏圍我邯鄲。|\n 十六|八|二十五|||\n353十六|九|十八 邯鄲降。\n齊敗我桂陵。|\n 六 伐東周，\n取陵觀、\n廩丘。|\n 二十二 魏拔邯鄲。|\n 十七|九|二十六 敗魏桂陵。|||\n\n352十七|十 衛公孫鞅為大良造，\n伐安邑，\n降之。|\n 十九 諸侯圍我襄陵。\n築長城，\n塞固陽。|\n 七|二十三|十八 魯康公元年| 十|二十七|||\n351十八|十一 城商塞。\n衛鞅圍固陽，\n降之。|\n 二十 歸趙邯鄲。|\n 八 申不害相。|\n 二十四 魏歸邯鄲，\n與魏盟漳水上。|\n 十九|十一|二十八|||\n350十九|十二 初聚小邑為三十一縣，\n令。為田開阡陌。|\n 二十一 與秦遇彤。|\n 九|二十五|二十|十二|二十九|||\n349二十|十三 初為縣，\n有秩史。|\n 二十二|十 韓姬弒其君悼公。|\n 趙肅侯元年|二十一|十三|三十|||\n348二十一|十四 初為賦。|\n 二十三|十一 昭侯如秦。|\n 二|二十二|十四|三十一|||\n347二十二|十五|二十四|十二|三 公子范襲邯鄲，\n不勝，\n死。| 二十三|十五|三十二|||\n346二十三|十六|二十五|十三|四|二十四|十六|三十三 殺其大夫牟辛。|||\n\n345二十四|十七|二十六|十四|五|二十五|十七|三十四|||\n344二十五 諸侯會。|\n 十八|二十七 丹封名會。\n丹，魏大臣。|\n 十五|六|二十六|十八|三十五 田忌襲齊，\n不勝。|||\n\n343二十六 致伯秦。|\n 十九 城武城。\n從東方牡丘來歸。\n天子致伯。|\n 二十八|十六|七|二十七 魯景公偃元年。|\n 十九|三十六|||\n342二十七|二十 諸侯畢賀。\n會諸侯于澤。\n 朝天子。|\n 二十九 中山君為相。|\n 十七|八|二十八|二十|齊宣王辟彊元年|||\n341二十八|二十一 馬生人。|\n 三十 齊虜我太子申，\n殺將軍龐涓。|\n 十八|九|二十九|二十一|二 敗魏馬陵。\n田忌、\n田嬰、\n田朌將，\n孫子為師。|||\n\n340二十九|二十二 封大良造商鞅。|\n 三十一 秦商君伐我，\n虜我公子卬。|\n 十九|十|三十|二十二|三 與趙會，\n伐魏。|||\n\n339三十|二十三 與晉戰岸門。|\n 三十二 公子赫為太子。|\n 二十|十一|楚威王熊商元年|二十三|四|||\n338三十一|二十四 大荔圍合陽。\n孝公薨。\n商君反，\n死彤地。|\n 三十三 衛鞅亡歸我，\n我恐，\n弗內。|\n 二十一|十二|二|二十四|五|||\n337三十二|秦惠文王元年 楚、\n韓、趙、\n蜀人來。|\n 三十四|二十二 申不害卒。|\n 十三|三|二十五|六|||\n336三十三 賀秦。|\n 二 天子賀。\n行錢。\n宋太丘社亡。|\n 三十五 孟子來，\n王問利國，\n對曰：\n「君不可言利。」|\n 二十三|十四|四|二十六|七 與魏會平阿南。|||\n\n335三十四|三 王冠。\n拔韓宜陽。|\n 三十六|二十四 秦拔我宜陽| 十五|五|二十七|八 與魏會于甄。|||\n\n334三十五|四 天子致文武胙。\n魏夫人來。|\n 魏襄王元年 與諸侯會徐州，\n以相王。|\n 二十五 旱。\n作高門，\n屈宜臼曰\n「昭侯不出此門。」|\n 十六|六|二十八 蘇秦說燕。|\n 九 與魏會徐州，\n諸侯相王。|||\n\n333三十六|五 陰晉人犀首為大良造。|\n 二 秦敗我彫陰。|\n 二十六 高門成，\n昭侯卒，\n不出此門。|\n 十七|七 圍齊于徐州。|\n 二十九|十 楚圍我徐州。|||\n\n332三十七|六 魏以陰晉為和，\n命曰寧秦。|\n 三 伐趙。\n 衛平侯元年。|\n 韓宣惠王元年|十八 齊、\n魏伐我，\n我決河水浸之。|\n 八|燕易王元年|十一 與魏伐趙。|||\n\n331三十八|七 義渠內亂，\n庶長操將兵定之。|\n 四|二|十九|九|二|十二|||\n330三十九|八 魏入河西地于秦。|\n 五 與秦河西地少梁。\n秦圍我焦、\n曲沃。|\n 三|二十|十|三|十三|||\n329四十|九 度河，\n取汾陰、\n皮氏。\n圍焦，\n降之。\n與魏會應。|\n 六 與秦會應。\n秦取汾陰、\n皮氏。|\n 四|二十一|十一 魏敗我陘山。|\n 四|十四|||\n328四十一|十 張儀相。\n公子桑圍蒲陽，\n降之。\n魏納上郡。|\n 七 入上郡于秦。|\n 五|二十二|楚懷王槐元年|五|十五 宋君偃元年。|||\n\n327四十二|十一 義渠君為臣。\n歸魏焦、\n曲沃。|\n 八 秦歸我焦、\n曲沃。|\n 六|二十三|二|六|十六|||\n326四十三|十二 初臘。\n會龍門。|\n 九|七|二十四|三|七|十七|||\n325四十四|十三 四月戊午，\n君為王。|\n 十|八 魏敗我韓舉。|\n 趙武靈王元年 魏敗我趙護。|\n 四|八|十八|||\n324四十五|相張儀將兵取陝。\n 初更元年| 十一 衛嗣君元年。|\n 九|二 城鄗。|\n 五|九|十九|||\n323四十六|二 相張儀與齊、\n楚會齧桑。|\n 十二|十 君為王。|\n 三|六 敗魏襄陵。|\n 十 君為王。|\n 齊湣王地元年|||\n322四十七|三 張儀免相，\n相魏。|\n 十三 秦取曲沃。\n平周女化為丈夫。|\n 十一|四 與韓會區鼠。|\n 七|十一|二|||\n321四十八|四|十四|十二|五 取韓女為夫人。|\n 八|十二|三 封田嬰於薛。|||\n\n320慎靚王元年|五 王北遊戎地，\n至河上。|\n 十五|十三|六|九|燕王噲元年|四 迎婦于秦。|||\n\n319二|六|十六|十四 秦來擊我，\n取鄢。|\n 七|十 城廣陵。|\n 二|五|||\n318三|七 五國共擊秦，\n不勝而還。|\n 魏哀王元年 擊秦不勝。|\n 十五 擊秦不勝。|\n 八 擊秦不勝。|\n 十一 擊秦不勝。|\n 三 擊秦不勝。|\n 六 宋自立為王。|||\n\n317四|八 與韓、\n趙戰，\n斬首八萬。\n張儀復相。|\n 二 齊敗我觀澤。|\n 十六 秦敗我脩魚，\n得將軍𥍟申差。|\n 九 與韓、\n魏擊秦。\n齊敗我觀澤。|\n 十二|四|七 敗魏、\n趙觀澤。|||\n\n316五|九 擊蜀，\n滅之。\n取趙中都、\n西陽。|\n 三|十七|十 秦取我中都、\n西陽。|\n 十三|五 君讓其臣子之國，\n顧為臣。|\n 八|||\n315六|十|四|十八|十一 秦敗我將軍英。|\n 十四|六|九|||\n314周赧王元年|十一 侵義渠，\n得二十五城。|\n 五 秦拔我曲沃，\n歸其人。\n走犀首岸門。|\n 十九|十二|十五 魯平公元年。|\n 七 君噲及太子相子之皆死。|\n 十|||\n313二|十二 樗里子擊藺陽，\n虜趙將。\n公子繇通封蜀。|\n 六 秦來立公子政為太子。\n與秦王會臨晉。|\n 二十|十三 秦拔我藺，\n虜將趙莊。|\n 十六 張儀來相。|\n 八|十一|||\n312三|十三 庶長章擊楚，\n斬首八萬。|\n 七 擊齊，\n虜聲子於濮。\n與秦擊燕。|\n 二十一 我助秦攻楚，\n圍景座。|\n 十四|十七 秦敗我將屈匄。|\n 九 燕人共立公子平。|\n 十二|||\n311四|十四 蜀相殺蜀侯。|\n 八 圍衛。|\n 韓襄王元年|十五|十八|燕昭王元年|十三|||\n310五|秦武王元年 誅蜀相壯。\n張儀、\n魏章皆出之魏。|\n 九 與秦會臨晉。|\n 二|十六 吳廣入女，\n生子何，\n立為惠王后。|\n 十九|二|十四|||\n309六|二 初置丞相，\n樗里子、\n甘茂為丞相。|\n 十 張儀死。|\n 三|十七|二十|三|十五|||\n308七|三|十一 與秦會應。|\n 四 與秦會臨晉。\n 秦擊我宜陽。|\n 十八|二十一|四|十六|||\n307八|四 拔宜陽城，\n斬首六萬。\n涉河，\n城武遂。|\n 十二 太子往朝秦。|\n 五 秦拔我宜陽，\n斬首六萬。|\n 十九 初胡服。|\n 二十二|五|十七|||\n306九|秦昭襄王元年|十三 秦擊皮氏，\n未拔而解。|\n 六 秦復與我武遂。|\n 二十|二十三|六|十八|||\n305十|二 彗星見。\n桑君為亂，\n誅。| 十四 秦武王后來歸。|\n 七|二十一|二十四 秦來迎婦。|\n 七|十九|||\n304十一|三|十五|八|二十二|二十五 與秦王會黃棘，\n秦復歸我上庸。|\n 八|二十|||\n303十二|四 彗星見。|\n 十六 秦拔我蒲坂、\n晉陽、\n封陵。|\n 九 秦取武遂。|\n 二十三|二十六 太子質秦。|\n 九|二十一|||\n302十三|五 魏王來朝。|\n 十七 與秦會臨晉，\n復歸我蒲坂。|\n 十 太子嬰與秦王會臨晉，\n因至咸陽而歸。|\n 二十四|二十七|十|二十二|||\n301十四|六 蜀反，\n司馬錯往誅蜀守煇，\n定蜀。\n日蝕，\n晝晦。\n伐楚。|\n 十八 與秦擊楚。|\n 十一 秦取我穰。\n與秦擊楚。|\n 二十五 趙攻中山。\n惠后卒。|\n 二十八 秦、\n韓、魏、\n齊敗我將軍唐眛於重丘。|\n 十一|二十三 與秦擊楚，\n使公子將，\n大有功。|||\n\n300十五|七 樗里疾卒。\n擊楚，\n斬首三萬。\n 魏冉為相。|\n 十九|十二|二十六|二十九 秦取我襄城，\n殺景缺。|\n 十二|二十四 秦使涇陽君來為質。|||\n\n299十六|八 楚王來，\n因留之。|\n 二十 與齊王會于韓。|\n 十三 齊、\n魏王來。\n立咎為太子。|\n 二十七|三十 王入秦。\n秦取我八城。|\n 十三|二十五 涇陽君復歸秦。\n薛文入相秦。|||\n\n298十七|九|二十一 與齊、\n韓共擊秦于函谷。\n河、渭絕一日。|\n 十四 與齊、\n魏共擊秦。|\n 趙惠文王元年 以公子勝為相，\n封平原君。|\n 楚頃襄王元年 秦取我十六城| 十四|二十六 與魏、\n韓共擊秦。\n孟嘗君歸相齊。|||\n\n297十八|十 楚懷王亡之趙，\n趙弗內。|\n 二十二|十五|二 楚懷王亡來，\n弗內。|\n 二|十五|二十七|||\n296十九|十一 彗星見。\n復與魏封陵。|\n 二十三|十六 秦與我武遂和。|\n 三|三 懷王卒于秦，\n來歸葬。|\n 十六|二十八|||\n295二十|十二 樓緩免。\n穰侯魏冉為丞相。|\n 魏昭王元年 秦尉錯來擊我襄。|\n 韓釐王咎元年|四 圍殺主父。\n與齊、\n燕共滅中山。|\n 四 魯文公元年。|\n 十七|二十九 佐趙滅中山。|||\n\n294二十一|十三 任鄙為漢中守。|\n 二 與秦戰，\n我不利。|\n 二|五|五|十八|三十 田甲劫王，\n相薛文走。|||\n\n293二十二|十四 白起擊伊闕，\n斬首二十四萬。|\n 三 佐韓擊秦，\n秦敗我兵伊闕。|\n 三 秦敗我伊闕，\n斬首二十四萬，\n虜將喜。|\n 六|六|十九|三十一|||\n292二十三|十五 魏冉免相。|\n 四|四|七|七 迎婦秦。|\n 二十|三十二|||\n291二十四|十六|五|五 秦拔我宛城。|\n 八|八|二十一|三十三|||\n290二十五|十七 魏入河東四百里。|\n 六 芒卯以詐見重。|\n 六 與秦武遂地方二百里。|\n 九|九|二十二|三十四|||\n289二十六|十八 客卿錯擊魏，\n至軹，\n取城大小六十一。|\n 七 秦擊我。\n取城大小六十一。|\n 七|十|十|二十三|三十五|||\n288二十七|十九 十月為帝，\n十二月復為王。\n任鄙卒。|\n 八|八|十一 秦拔我桂陽。|\n 十一|二十四|三十六 為東帝二月，\n復為王。|||\n\n287二十八|二十|九 秦拔我新垣、\n曲陽之城。|\n 九|十二|十二|二十五|三十七|||\n286二十九|二十一 魏納安邑及河內。|\n 十 宋王死我溫。|\n 十 秦敗我兵夏山。|\n 十三|十三|二十六|三十八 齊滅宋。|||\n\n285三十|二十二 蒙武擊齊。|\n 十一|十一|十四 與秦會中陽。|\n 十四 與秦會宛。|\n 二十七|三十九 秦拔我列城九。|||\n\n284三十一|二十三 尉斯離與韓、\n魏、燕、\n趙共擊齊，\n破之。|\n 十二 與秦擊齊濟西。\n與秦王會西周。|\n 十二 與秦擊齊濟西。\n與秦王會西周。|\n 十五 取齊昔陽。|\n 十五 取齊淮北。|\n 二十八 與秦、\n三晉擊齊，\n燕獨入至臨菑，\n取其寶器。|\n 四十 五國共擊湣王，\n王走莒。|||\n\n283三十二|二十四 與楚會穰。|\n 十三 秦拔我安城，\n兵至大梁而還。|\n 十三|十六|十六 與秦王會穰。|\n 二十九|齊襄王法章元年|||\n282三十三|二十五|十四 大水。\n 衛懷君元年。|\n 十四 與秦會兩周閒。|\n 十七 秦拔我兩城。|\n 十七|三十|二|||\n281三十四|二十六 魏冉復為丞相。|\n 十五|十五|十八 秦拔我石城。|\n 十八|三十一|三|||\n280三十五|二十七 擊趙，\n斬首三萬。\n地動，\n壞城。|\n 十六|十六|十九 秦敗我軍，\n斬首三萬。|\n 十九 秦擊我，\n與秦漢北及上庸地。|\n 三十二|四|||\n279三十六|二十八|十七|十七|二十 與秦會黽池，\n藺相如從。|\n 二十 秦拔鄢、\n西陵。|\n 三十三|五 殺燕騎劫。|||\n\n278三十七|二十九 白起擊楚，\n拔郢，\n更東至竟陵，\n以為南郡。|\n 十八|十八|二十一|二十一 秦拔我郢，\n燒夷陵，\n王亡走陳。|\n 燕惠王元年|六|||\n277三十八|三十 白起封為武安君。|\n 十九|十九|二十二|二十二 秦拔我巫、\n黔中。|\n 二|七|||\n276三十九|三十一|魏安釐王元年 秦拔我兩城。\n封弟公子無忌為信陵君。|\n 二十|二十三|二十三 秦所拔我江旁反秦。|\n 三|八|||\n275四十|三十二|二 秦拔我兩城，\n軍大梁下，\n韓來救，\n與秦溫以和。|\n 二十一 暴鳶救魏，\n為秦所敗，\n走開封。|\n 二十四|二十四|四|九|||\n274四十一|三十三|三 秦拔我四城，\n斬首四萬。|\n 二十二|二十五|二十五|五|十|||\n273四十二|三十四 白起擊魏華陽軍，\n芒卯走，\n得三晉將，\n斬首十五萬。|\n 四 與秦南陽以和。|\n 二十三|二十六|二十六|六|十一|||\n272四十三|三十五|五 擊燕。|\n 韓桓惠王元年|二十七|二十七 擊燕。\n 魯頃公元年。|\n 七|十二|||\n271四十四|三十六|六|二|二十八 藺相如攻齊，\n至平邑。|\n 二十八|燕武成王元年|十三|||\n270四十五|三十七|七|三 秦擊我閼與城，\n不拔。|\n 二十九 秦攻韓閼與。\n趙奢將擊秦，\n大敗之，\n賜號曰馬服。|\n 二十九|二|十四 秦、\n楚擊我剛壽。|||\n\n269四十六|三十八|八|四|三十|三十| 三|十五|||\n268四十七|三十九|九 秦拔我懷城。|\n 五|三十一|三十一|四|十六|||\n267四十八|四十 太子質於魏者死，\n歸葬芷陽。|\n 十|六|三十二|三十二|五|十七|||\n266四十九|四十一|十一 秦拔我廩丘。|\n 七|三十三|三十三|六|十八|||\n265五十|四十二 宣太后薨。\n安國君為太子。|\n 十二|八|趙孝成王元年 秦拔我三城。\n 平原君相。|\n 三十四|七 齊田單拔中陽。|\n 十九|||\n264五十一|四十三|十三|九 秦拔我陘。\n城汾旁。|\n 二|三十五|八|齊王建元年|||\n263五十二|四十四 攻韓，\n取南陽。|\n 十四|十 秦擊我太行。|\n 三|三十六|九|二|||\n262五十三|四十五 攻韓，\n取十城。|\n 十五|十一|四|楚考烈王元年 秦取我州。\n黃歇為相。|\n 十|三|||\n261五十四|四十六 王之南鄭。|\n 十六|十二|五 使廉頗拒秦於長平。|\n 二|十一|四|||\n260五十五|四十七 白起破趙長平，\n殺卒四十五萬。|\n 十七|十三|六 使趙括代廉頗將。\n白起破括四十五萬。|\n 三|十二|五|||\n259五十六|四十八|十八|十四|七|四|十三|六|||\n258五十七|四十九|十九|十五|八|五|十四|七|||\n257五十八|五十 王齕、\n鄭安平圍邯鄲，\n及齕還軍，\n拔新中。|\n 二十 公子無忌救邯鄲，\n秦兵解去。|\n 十六|九 秦圍我邯鄲，\n楚、魏救我。|\n 六 春申君救趙。|\n 燕孝王元年|八|||\n256五十九 赧王卒。|\n 五十一|二十一 韓、\n魏、楚救趙新中，\n秦兵罷。|\n 十七 秦擊我陽城，\n救趙新中。|\n 十|七 救趙新中。|\n 二|九|||\n255　|\n五十二 取西周。\n王稽棄市。|\n 二十二|十八|十一|八 取魯，\n魯君封於莒。|\n 三|十|||\n254　|\n五十三|二十三|十九|十二|九|燕王喜元年|十一|||\n253　|\n五十四|二十四|二十|十三|十 徙於鉅陽。|\n 二|十二|||\n252　|\n五十五|二十五 衛元君元年。|\n 二十一|十四|十一|三|十三|||\n251　|\n五十六|二十六|二十二|十五 平原君卒。|\n 十二 柱國景伯死。|\n 四 伐趙，\n趙破我軍，\n殺栗腹。|\n 十四|||\n250　|\n秦孝文王元年|二十七|二十三|十六|十三|五|十五|||\n249　|\n秦莊襄王楚元年 蒙驁取成皋、\n滎陽。\n初置三川郡。\n呂不韋相。\n取東周。|\n 二十八|二十四 秦拔我成皋、\n滎陽。|\n 十七|十四 楚滅魯，\n頃公遷卞，\n為家人，\n絕祀。|\n 六|十六|||\n248　|\n二 蒙驁擊趙榆次、\n新城、\n狼孟，\n得三十七城。\n日蝕。|\n 二十九|二十五|十八|十五 春申君徙封於吳。|\n 七|十七|||\n247　|\n三 王齮擊上黨。\n 初置太原郡。\n魏公子無忌率五國卻我軍河外，\n蒙驁解去，|\n 三十 無忌率五國兵敗秦軍河外。|\n 二十六 秦拔我上黨。|\n 十九|十六|八|十八|||\n246　|\n始皇帝元年 擊取晉陽，\n作鄭國渠。|\n 三十一|二十七|二十 秦拔我晉陽。|\n 十七|九|十九|||\n245　|\n二|三十二|二十八|二十一|十八|十|二十|||\n244　|\n三 蒙驁擊韓，\n取十三城。\n王齮死。|\n 三十三|二十九 秦拔我十三城。|\n 趙悼襄王偃元年|十九|十一|二十一|||\n243　|\n四 七月，\n蝗蔽天下。\n百姓納粟千石，\n拜爵一級。|\n 三十四 信陵君死。|\n 三十|二 太子從質秦歸。|\n 二十|十二 趙拔我武遂、\n方城。|\n 二十二|||\n242　|\n五 蒙驁取魏酸棗二十城。\n初置東郡。|\n 魏景湣王元年 秦拔我二十城。|\n 三十一|三 趙相、\n魏相會柯，\n盟。| 二十一|十三 劇辛死於趙。|\n 二十三|||\n241　|\n六 五國共擊秦。|\n 二 秦拔我朝歌。\n 衛從濮陽徙野王。|\n 三十二|四|二十二 王東徙壽春，\n命曰郢。|\n 十四|二十四|||\n240　|\n七 彗星見北方西方。\n夏太后薨。\n蒙驁死。|\n 三 秦拔我汲。|\n 三十三|五|二十三|十五|二十五|||\n239　|\n八 嫪毐封長信侯。|\n 四|三十四|六|二十四|十六|二十六|||\n238　|\n九 彗星見，\n竟天。\n嫪毐為亂，\n遷其舍人于蜀。\n彗星復見。|\n 五 秦拔我垣、\n蒲陽、\n衍。| 韓王安元年|七|二十五 李園殺春申君。|\n 十七|二十七|||\n237　|\n十 相國呂不韋免。\n齊、趙來，\n置酒。\n太后入咸陽。\n大索。|\n 六|二|八 入秦，\n置酒。|\n 楚幽王悼元年|十八|二十八 入秦，\n置酒。|||\n\n236　|\n十一 呂不韋之河南。\n王翦擊鄴、\n閼與，\n取九城。|\n 七|三|九 秦拔我閼與、\n鄴，取九城。|\n 二|十九|二十九|||\n235　|\n十二 發四郡兵助魏擊楚。\n呂不韋卒。\n復嫪毐舍人遷蜀者。|\n 八 秦助我擊楚。|\n 四|趙王遷元年|三 秦、\n魏擊我。|\n 二十|三十|||\n234　|\n十三 桓齮擊平陽，\n殺趙扈輒，\n斬首十萬，\n因東擊。\n趙王之河南。\n彗星見。|\n 九|五|二 秦拔我平陽，\n敗扈輒，\n斬首十萬。|\n 四|二十一|三十一|||\n233　|\n十四 桓齮定平陽、\n武城、\n宜安。\n韓使非來，\n我殺非。\n韓王請為臣。|\n 十|六|三 秦拔我宜安。|\n 五|二十二|三十二|||\n232　|\n十五 興軍至鄴。\n軍至太原。\n取狼孟。|\n 十一|七|四 秦拔我狼孟、\n鄱吾，\n 軍鄴。|\n 六|二十三 太子丹質於秦，\n亡來歸。|\n 三十三|||\n231　|\n十六 置麗邑。\n發卒受韓南陽。|\n 十二 獻城秦。|\n 八 秦來受地。|\n 五 地大動。|\n 七|二十四|三十四|||\n230　|\n十七 內史騰擊得韓王安，\n盡取其地，\n置潁川郡。\n華陽太后薨。|\n 十三|九 秦虜王安，\n秦滅韓。|\n 六|八|二十五|三十五|||\n229　|\n十八|十四 衛君角元年。||\n 七|九|二十六|三十六|||\n228　|\n十九 王翦拔趙，\n虜王遷邯鄲。\n帝太后薨。|\n 十五|　|\n八 秦王翦虜王遷邯鄲。\n公子嘉自立為代王。|\n 十 幽王卒，\n弟郝立，\n為哀王。\n三月，\n負芻殺哀王。|\n 二十七|三十七|||\n227　|\n二十 燕太子使荊軻刺王，\n覺之。\n王翦將擊燕。|\n 魏王假元年|　|\n代王嘉元年|楚王負芻元年 負芻，\n哀王庶兄。|\n 二十八 太子丹使荊軻刺秦王，\n秦伐我。|\n 三十八|||\n226　|\n二十一 王賁擊楚。|\n 二|　|\n二|二 秦大破我，\n取十城。|\n 二十九 秦拔我薊，\n得太子丹。\n王徙遼東。|\n 三十九|||\n225　|\n二十二 王賁擊魏，\n得其王假，\n盡取其地。|\n 三 秦虜王假。|\n 　|\n三|三|三十|四十|||\n224　|\n二十三 王翦、\n蒙武擊破楚軍，\n殺其將項燕。|\n 　|\n　|四|四 秦破我將項燕。|\n 三十一|四十一|||\n223　|\n二十四 王翦、\n蒙武破楚，\n虜其王負芻。|\n 　|\n　|五|五 秦虜王負芻。\n秦滅楚。|\n 三十二|四十二|||\n222　|\n二十五 王賁擊燕，\n虜王喜。\n又擊得代王嘉。\n五月，\n天下大酺。|\n 　|\n　|六 秦將王賁虜王嘉，\n秦滅趙。||\n 三十三 秦虜王喜，\n拔遼東，\n秦滅燕。|\n 四十三|||\n221　|\n二十六 王賁擊齊，\n虜王建。\n初并天下，\n立為皇帝。|\n 　|\n　|　|\n　||四十四 秦虜王建。\n秦滅齊。|||\n\n220　|\n 二十七　　\n更命河為\n「德水」。\n為金人十二。　\n命民曰\n「黔首」。\n同天下書。\n分為三十六郡。|\n　|　|\n　|　|\n　||||\n219　|\n 二十八　　\n為阿房宮。\n之衡山。\n治馳道。\n帝之琅邪，\n道南郡入。\n為太極廟。\n賜戶三十，\n爵一級。|\n　|　|\n　|　|\n　|　|||\n\n218　|\n二十九　　\n郡縣大索十日。\n帝之琅邪，\n道上黨入。|\n　|　|\n　|　|\n　|　|||\n\n217　|\n三十|　|\n　|　|\n　|　|\n　|||\n216　|\n 三十一　　\n更命臘曰\n「嘉平」。\n賜黔首里六石米二羊，\n以嘉平。\n大索二十日。|\n　|　|\n　|　|\n　|　|||\n\n215　|\n三十二　　\n帝之碣石，\n道上郡入。|\n　|　|\n　|　|\n　|　|||\n\n214　|\n 三十三　　\n遣諸逋亡及賈人贅婿略取陸梁，\n為桂林、\n南海、\n象郡，\n以適戍。\n西北取戎為三十四縣。\n築長城河上，\n蒙恬將三十萬。|\n　|　|\n　|　|\n　|　|||\n\n213　|\n三十四　　\n適治獄不直者築長城。\n取南方越地。\n覆獄故失。|\n　|　|\n　|　|\n　|　|||\n\n212　|\n三十五　　\n為直道，\n道九原，\n通甘泉。|\n　|　|\n　|　|\n　|　|||\n\n211　|\n 三十六　　\n徙民於北河、\n榆中，\n耐徙三處，\n拜爵一級。\n石晝下東郡，\n有文言\n「地分。」|\n　|　|\n　|　|\n　|　|||\n\n210　|\n 三十七　　\n十月，\n帝之會稽、\n琅邪，\n還至沙丘崩。\n子胡亥立，\n為二世皇帝。\n殺蒙恬。\n道九原入。\n復行錢。|\n　|　|\n　|　|\n　|　|||\n\n209　|\n 二世元年　　\n十月戊寅，\n大赦罪人。\n十一月，\n為兔園。\n十二月，\n就阿房宮。\n其九月，\n郡縣皆反。\n楚兵至戲，\n章邯擊卻之。\n出衛君角為庶人。|\n　|　|\n　|　|\n　|　|||\n\n208　|\n 二　　\n將軍章邯、\n長史司馬欣、\n都尉董翳追楚兵至河。\n誅丞相斯、\n去疾，\n將軍馮劫。|\n　|　|\n　|　|\n　|　|||\n\n207　|\n 三　　\n趙高反，\n二世自殺，\n高立二世兄子嬰。\n子嬰立，\n剌殺高，\n夷三族。\n諸侯入秦，\n嬰降，\n為項羽所殺。\n尋誅羽，\n天下屬漢。|\n　|　|\n　|　|\n　|　|\n\n"}
{"id": "KR2a0001_204", "series": "KR2a0001", "text": "\n太史公讀秦楚之際，\n曰：初作難，\n發於陳涉；\n虐戾滅秦，\n自項氏；\n撥亂誅暴，\n平定海內，\n卒踐帝祚，\n成於漢家。\n五年之閒，\n號令三嬗。\n自生民以來，\n未始有受命若斯之亟也。\n\n昔虞、\n夏之興，\n積善累功數十年，\n德洽百姓，\n攝行政事，\n考之于天，\n然後在位。\n湯、武之王，\n乃由契、\n后稷脩仁行義十餘世，\n不期而會孟津八百諸侯，\n猶以為未可，\n其後乃放弒。\n秦起襄公，\n章於文、\n繆，獻、\n孝之後，\n稍以蠶食六國，\n百有餘載，\n至始皇乃能并冠帶之倫。\n以德若彼，\n用力如此，\n蓋一統若斯之難也。\n\n秦既稱帝，\n患兵革不休，\n以有諸侯也，\n於是無尺土之封，\n墮壞名城，\n銷鋒鏑，\n鉏豪桀，\n維萬世之安。\n然王跡之興，\n起於閭巷，\n合從討伐，\n軼於三代，\n鄉秦之禁，\n適足以資賢者為驅除難耳。\n故憤發其所為天下雄，\n安在無土不王。\n此乃傳之所謂大聖乎？\n豈非天哉，\n豈非天哉！\n非大聖孰能當此受命而帝者乎？===>\n\n十八|\n\n　|\n秦|楚|項|趙|齊|漢|燕|魏|韓||\n公元前|209二世元年|　|\n　|　|\n　|　|\n　|　|\n　||\n　|\n七月|楚隱王陳涉起兵入秦。|\n　|　|\n　|　|\n　|　|\n　||\n　|\n八月|二 葛嬰為涉徇九江，\n立襄彊為楚王。||\n 武臣始至邯鄲，\n自立為趙王，\n始。|　|\n　|　|\n　|　||\n\n　|\n九月 楚兵至戲。|\n 三 周文兵至戲，\n敗。而葛嬰聞涉王，\n即殺彊。|\n 項梁號武信君。|\n二| 齊王田儋始。\n儋，狄人。\n諸田宗彊。\n從弟榮，\n榮弟橫。|\n沛公初起。|\n韓廣為趙略地至薊，\n自立為燕王始。|\n魏王咎始。\n咎在陳，\n不得歸國。|\n　|||\n208二年十月|四 誅葛嬰。|\n 二|三|二 儋之起，\n殺狄令自王。|\n 二 擊胡陵、\n方與，\n破秦監軍。|\n 二|二|　||\n\n　|\n十一月|五 周文死。|\n 三|四 李良殺武臣，\n張耳、\n陳餘走。|\n 三|三 殺泗水守。\n 拔薛西。\n周市東略地豐沛閒。|\n 三|三 齊、\n趙共立周市，\n市不肯，\n曰\n「必立魏咎」\n云。| 　||\n\n　|\n十二月|六 陳涉死。|\n 四|　|\n四|四 雍齒叛沛公，\n以豐降魏。\n沛公還攻豐，\n不能下。|\n 四|四 咎自陳歸，\n立。| 　||\n\n　|\n端月|楚王景駒始，\n秦嘉立之。|\n五 涉將召平矯拜項梁為楚柱國，\n急西擊秦。|\n 趙王歇始，\n張耳、\n陳餘立之。|\n五 讓景駒以擅自王不請我。|\n 五 沛公聞景駒王在留，\n往從，\n與擊秦軍碭西。|\n 五|五 章邯已破涉，\n圍咎臨濟。|\n 　||\n\n　|\n二月|二 嘉為上將軍。|\n 六 梁渡江，\n陳嬰、\n黥布皆屬。|\n 二|六 景駒使公孫慶讓齊，\n誅慶。|\n 六 攻下碭，\n收得兵六千，\n與故凡九千人。|\n 六|六|　||\n\n　|\n三月|三|七|三|七|七 攻拔下邑，\n遂擊豐，\n豐不拔。\n聞項梁兵眾，\n往請擊豐。|\n 七|七|　||\n\n　|\n四月|四| 八 梁擊殺景駒、\n秦嘉，\n遂入薛，\n兵十餘萬眾。|\n 四|八|八 沛公如薛見項梁，\n梁益沛公卒五千，\n擊豐，\n拔之。\n雍齒奔魏。|\n 八|八 臨濟急，\n周市如齊、\n楚請救。|\n 　||\n\n　|\n五月|　|\n九|五|九|九| 九|九|　||\n\n　|\n六月|楚懷王始，\n都盱台，\n故懷王孫，\n梁立之。|\n十 梁求楚懷王孫，\n得之民閒，\n立為楚王。|\n 六|十 儋救臨濟，\n章邯殺田儋。\n榮走東阿。|\n 十 沛公如薛，\n共立楚懷王。|\n 十|十 咎自殺，\n臨濟降秦。|\n 韓王成始。||\n\n　|\n七月|二 陳嬰為柱國。|\n 十一 天大雨，\n三月不見星。|\n 七|齊立田假為王，\n秦急圍東阿。|\n十一 沛公與項羽北救東阿，\n破秦軍濮陽，\n東屠城陽。|\n 十一|咎弟豹走東阿。|\n二||\n　|\n八月|三|十二 救東阿，\n破秦軍，\n乘勝至定陶，\n項梁有驕色。|\n 八| 楚救榮，\n得解歸，\n逐田假，\n立儋子市為齊王，\n始。|十二 沛公與項羽西略地，\n斬三川守李由於雍丘。|\n 十二|　|\n三||\n　|\n九月|四 徙都彭城。|\n 十三 章邯破殺項梁於定陶，\n項羽恐，\n還軍彭城。|\n 九|二 田假走楚，\n楚趨齊救趙。\n田榮以假故，\n不肯，\n謂\n「楚殺假乃出兵。」\n項羽怒田榮。|\n 十三 沛公聞項梁死，\n還軍，\n從懷王，\n軍於碭。|\n 十三|魏豹自立為魏王，\n都平陽，\n始。|四||\n　|\n後九月|五 拜宋義為上將軍。|\n 懷王封項羽於魯，\n為次將，\n屬宋義，\n北救趙。|\n十 秦軍圍歇鉅鹿，\n陳餘出收兵。|\n 三| 十四 懷王封沛公為武安侯，\n將碭郡兵西，\n約先至咸陽王之。|\n 十四|二|五|||\n207三年十月|六|二|十一 章邯破邯鄲，\n徙其民於河內。|\n 四 齊將田都叛榮，\n往助項羽救趙。|\n 十五 攻破東郡尉及王離軍於成武南。|\n 十五 使將臧荼救趙。|\n 三|六||\n　|\n十一月|七 拜籍上將軍。|\n 三 羽矯殺宋義，\n將其兵渡河救鉅鹿。|\n 十二|五|十六|十六|四|七||\n　|\n十二月|八|四 大破秦軍鉅鹿下，\n諸侯將皆屬項羽。|\n 十三 楚救至，\n秦圍解。|\n 六 故齊王建孫田安下濟北，\n從項羽救趙。|\n 十七 至栗，\n得皇訢、\n武蒲軍。\n與秦軍戰，\n破之。|\n 十七|五 豹救趙。|\n 八||\n　|\n端月|九|五 虜秦將王離。|\n 十四 張耳怒陳餘，\n棄將印去。|\n 七| 十八|十八|六|九||\n　|\n二月|十|六 攻破章邯，\n章邯軍卻。|\n 十五|八|十九 得彭越軍昌邑，\n襲陳留。\n用酈食其策，\n軍得積粟。|\n 十九|七|十||\n　|\n三月|十一|七|十六|九|二十 攻開封，\n破秦將楊熊，\n熊走滎陽，\n秦斬熊以徇。|\n 二十|八|十一||\n　|\n四月|十二|八 楚急攻章邯，\n章邯恐，\n使長史欣歸秦請兵，\n趙高讓之。|\n 十七|十|二十一 攻潁陽，\n略韓地，\n北絕河津。|\n 二十一|九|十二||\n　|\n五月|二年一月|九 趙高欲誅欣，\n欣恐，\n亡走，\n告章邯謀叛秦。|\n 十一|二十二|二十二|十|十三||\n　|\n六月|二|十 章邯與楚約降，\n未定，\n項羽許而擊之。|\n 十九| 十二|二十三 攻南陽守齮，\n破之陽城郭東。|\n 二十三|十一|十四||\n　|\n七月|三|十一 項羽與章邯期殷虛，\n章邯等已降，\n與盟，\n以邯為雍王。|\n 二十|十三|二十四 降下南陽，\n封其守齮。|\n 二十四|十二|十五 申陽下河南，\n降楚。||\n\n　|\n八月 趙高殺二世。|\n 四|十二 以秦降都尉翳、\n長史欣為上將，\n將秦降軍。|\n 二十一 趙王歇留國。\n陳餘亡居南皮。|\n 十四|二十五 攻武關，\n破之。|\n 二十五|十三|十六||\n　|\n九月子嬰為王。|\n五|十三|二十二|十五|二十六 攻下嶢及藍田。\n以留侯策，\n不戰皆降。|\n 二十六|十四|十七|||\n206十月|六|十四 項羽將諸侯兵四十餘萬，\n行略地，\n西至於河南。|\n 二十三 張耳從楚西入秦。|\n 十六|二十七 漢元年，\n秦王子嬰降。\n沛公入破咸陽，\n平秦，\n還軍霸上，\n待諸侯約。|\n 二十七|十五 從項羽略地，\n遂入關| 十八||\n　|\n十一月|七|十五 羽詐阬殺秦降卒二十萬人於新安。|\n 二十四|十七|二十八 沛公出令三章，\n秦民大悅。|\n 二十八|十六|十九||\n　|\n十二月|八 分楚為四。|\n 十六 至關中，\n誅秦王子嬰，\n屠燒咸陽。\n分天下，\n立諸侯。|\n 二十五 分趙為代國。|\n 十八 項羽怨榮，\n分齊為三國。|\n 二十九 與項羽有郄，\n見之戲下，\n講解。\n羽倍約，\n分關中為四國。|\n 二十九 臧荼從入，\n分燕為二國。|\n 十七 分魏為殷國。|\n 二十 分韓為河南國。||\n\n　|\n九 義帝元年 諸侯尊懷王為義帝。|\n 十七 項籍自立為西楚霸王。|\n 分為衡山。|\n分為臨江。|\n分為九江。|\n二十六 更名為常山。|\n 分為代。|\n十九 更名為臨菑。|\n 分為濟北。|\n分為膠東。|\n正月 分關中為漢。|\n 分關中為雍。|\n分關中為塞。|\n分關中為翟。|\n三十 燕| 分為遼東。|\n十八 更為西魏。|\n 分為殷。|\n二十一 韓| 分為河南。||\n\n　|\n二 徙都江南郴。|\n 西楚主伯，\n項籍始，\n為天下主命，\n立十八王。|\n王吳芮始，\n故番君。|\n王共敖始，\n故楚柱國。|\n王英布始，\n故楚將。|\n王張耳始，\n故楚將。|\n二十七 王趙歇始，\n故趙王。|\n 王田都始，\n故齊將。|\n王田安始，\n故齊將。|\n二十 王田市始，\n故齊王。|\n 二月 漢王始，\n故沛公。|\n 王章邯始，\n故秦將。|\n王司馬欣始，\n故秦將。|\n王董翳始，\n故秦將。|\n王臧荼始，\n故燕將。|\n三十一 王韓廣始，\n故燕王。|\n 十九 王魏豹始，\n故魏王。|\n 王司馬卬始，\n故趙將。|\n二十二 王韓成始，\n故韓將。|\n 王申陽始，\n故楚將。||\n\n　|\n三|二 都彭城。|\n 二 都邾。|\n 二 都江陵。|\n 二 都六。|\n 二 都襄國。|\n 二十八 都代。|\n 二 都臨菑。|\n 二 都博陽。|\n 二十一 都即墨。|\n 三月 都南鄭。|\n 二 都廢丘。|\n 二 都櫟陽。|\n 二 都高奴。|\n 二 都薊。|\n 三十二 都無終。|\n 二十 都平陽| 二 都朝歌。|\n 二十三 都陽翟。|\n 二 都洛陽。||\n\n　|\n四|三 諸侯罷戲下兵，\n皆之國。|\n 三|三|三|三|二十九|三|三|二十二|四月|三|三|三|三|三十三|二十一|三|二十四|三||\n　|\n五|四|四|四|四|四|三十|四 田榮擊都，\n都降楚。|\n 四|二十三|五月|四|四|四|四|三十四|二十二|四|二十五|四||\n　|\n六|五|五|五|五|五|三十一|齊王田榮始，\n故齊相。|\n五|二十四 田榮擊殺市。|\n 六月|五|五|五|五|三十五|二十三|五|二十六|五||\n　|\n七|六|六|六|六|六|三十二|二|六 田榮擊殺安。|\n 屬齊。|\n七月|六|六|六|六|三十六|二十四|六|二十七 項羽誅成。|\n 六||\n　|\n八|七|七|七|七|七|三十三|三|屬齊。|\n　|八月|七 邯守廢丘，\n漢圍之。|\n 七 欣降漢，\n國除。|\n 七 翳降漢，\n國除。|\n 七|三十七 臧荼擊廣無終，\n滅之。|\n 二十五|七|韓王鄭昌始，\n項羽立之。|\n七||\n　|\n九|八|八|八|八|八|三十四|四|　|\n　|九月|八|屬漢，\n為渭南、\n河上郡。|\n屬漢為上郡。|\n八|屬燕。|\n二十六|八|二|八|||\n205十 項羽滅義帝。|\n 九|九|九|九|九 耳降漢。|\n 三十五 歇復王趙。|\n 五|　|\n　|十月 王至陝。|\n 九|　|\n　|九|　|\n二十七|九|三|九||\n　|\n　|十|十|十|十|　|\n三十六| 六|　|\n　|十一月|十 漢拔我隴西。|\n 　|\n　|十|　|\n二十八|十|韓王信始，\n漢立之。|\n屬漢，\n為河南郡。||\n\n　|\n　|十一|十一|十一|十一|歇以陳餘為代王，\n故成安君。|\n三十七|七|　|\n　|十二月|十一|　|\n　|十一|　|\n二十九|十一|二|　||\n\n　|\n　|十二|十二|十二|十二|二|三十八|八 項籍擊榮，\n走平原，\n平原民殺之。|\n 　|\n　|正月|十二 漢拔我北地。|\n 　|\n　|十二|　|\n三十|十二|三|　||\n\n　|\n　|二年一月|二年一月|十三|二年一月|三|三十九|項籍立故齊王田假為齊王。|\n　|　|\n二月|二年一月|　|\n　|二年一月|　|\n三十一|十三|四|　||\n\n　|\n　|二|二|十四|二|四|四十|二 田榮弟橫反城陽，\n擊假，\n走楚，\n楚殺假。|\n 　|\n　|三月 王擊殷。|\n 二|　|\n　|二|　|\n三十二 降漢。|\n 十四 降漢，\n卬廢。|\n 五|　||\n\n　|\n　|三 項羽以兵三萬破漢兵五十六萬。|\n 三|十五|三|五|四十一|齊王田廣始。\n廣，榮子，\n橫立之。|\n　|　|\n四月 王伐楚至彭城，\n壞走。|\n 三|　|\n　|三|　|\n三十三 從漢伐楚。|\n 為河內郡，\n屬漢。|\n六 從漢伐楚。|\n 　||\n\n　|\n　|四|四|十六|四|六|四十二|二|　|\n　|五月 王走滎陽。|\n 四|　|\n　|四|　|\n三十四 豹歸，\n叛漢。|\n 　|\n七|　||\n\n　|\n　|五|五|十七|五|七|四十三|三|　|\n　|六月 王入關，\n立太子。\n復如滎陽。|\n 五 漢殺邯廢丘。|\n 　|\n　|五|　|\n三十五|　|\n八|　||\n\n　|\n　|六|六|十八|六|八|四十四|四|　|\n　|七月|屬漢，\n為隴西、\n北地、\n中地郡。|\n　|　|\n六|　|\n三十六|　|\n九|　||\n\n　|\n　|七|七|十九|七|九|四十五|五|　|\n　|八月|　|\n　|　|\n七|　|\n三十七|　|\n十|　||\n\n　|\n　|八|八|二十|八|十|四十六|六|　|\n　|九月|　|\n　|　|\n八|　|\n三十八 漢將信虜豹。|\n 　|\n十一|　||\n\n　|\n　|九|九|二十一|九|十一|四十七|七|　|\n　|後九月|　|\n　|　|\n九|　|\n屬漢，\n為河東、\n上黨郡。|\n　|十二|　|||\n\n204　|\n十|十|二十二|十|十二 漢將韓信斬陳餘。|\n 四十八 漢滅歇。|\n 八|　|\n　|三年十月|　|\n　|　|\n十|　|\n　|　|\n二年一月|　||\n\n　|\n　|十一|十一|二十三|十一| 屬漢，\n為太原郡。|\n 屬漢，\n為郡。|\n九|　||\n十一月|　|\n　|　|\n十一|　|\n　|　|\n二|　||\n\n　|\n　|十二|十二|二十四|十二 布身降漢，\n地屬項籍。||\n 　|\n十|　|\n　|十二月|　|\n　|　|\n十二|　|\n　|　|\n三|　||\n\n　|\n　|三年一月|三年一月|二十五||　|\n　|十一|　|\n　|正月|　|\n　|　|\n三年一月|　|\n　|　|\n四|　||\n\n　|\n　|二|二|二十六|　|\n　|　|\n十二|　|\n　|二月|　|\n　|　|\n二|　|\n　|　|\n五|　||\n\n　|\n　|三|三|二十七|　|\n　|　|\n十三|　|\n　|三月|　|\n　|　|\n三|　|\n　|　|\n六|　||\n\n　|\n　|四|四|二十八|　|\n　|　|\n十四|　|\n　|四月 楚圍王滎陽。|\n 　|\n　|　|\n四|　|\n　|　|\n七|　||\n\n　|\n　|五|五|二十九|　|\n　|　|\n十五|　|\n　|五月|　|\n　|　|\n五|　|\n　|　|\n八|　||\n\n　|\n　|六|六|三十|　|\n　|　|\n十六|　|\n　|六月| 　|\n　|　|\n六|　|\n　|　|\n九|　||\n\n　|\n　|七|七|三十一 王敖薨。|\n 　|\n　|　|\n十七|　|\n　|七月 王出滎陽。|\n 　|\n　|　|\n七|　|\n　|　|\n十|　||\n\n　|\n　|八|八|臨江王驩 始，\n敖子。|\n 　|\n　|　|\n十八|　|\n　|八月 周苛、\n樅公殺魏豹。|\n 　|\n　|　|\n八|　|\n　|　|\n十一|　||\n\n　|\n　|九|九|二|　|\n　|　|\n十九|　|\n　|九月|　|\n　|　|\n九|　|\n　|　|\n十二|　|||\n\n203　|\n十|十|三|　|\n　|　|\n二十|　|\n　|四年十月|　|\n　|　|\n十|　|\n　|　|\n三年一月|　||\n\n　|\n　|十一 漢將韓信破殺龍且。|\n 十一|四|　|\n趙王張耳始，\n漢立之。|\n　|二十一 漢將韓信擊殺廣。|\n 　|\n　|十一月|　|\n　|　|\n十一|　|\n　|　|\n二|　||\n\n　|\n　|十二|十二|五|　|\n二|　|\n屬漢，\n為郡。|\n　|　|\n十二月|　|\n　|　|\n十二|　|\n　|　|\n三|　||\n\n　|\n　|四年一月|四年一月|六|　|\n三|　|\n　|　|\n　|正月|　|\n　|　|\n四年一月|　|\n　|　|\n四|　||\n\n　|\n　|二|二|七|　|\n四|　|\n齊王韓信始，\n漢立之。|\n　|　|\n二月 立信王齊。|\n 　|\n　|　|\n二|　|\n　|　|\n五|　||\n\n　|\n　|三 漢御史周苛入楚，\n死。| 三|八|　|\n五|　|\n二|　|\n　|三月 周苛入楚。|\n 　|\n　|　|\n三|　|\n　|　|\n六|　||\n\n　|\n　|四|四|九|　|\n六|　|\n三|　|\n　|四月 王出滎陽。\n豹死。|\n 　|\n　|　|\n四|　|\n　|　|\n七|　||\n\n　|\n　|五|五|十|　|\n七|　|\n四|　|\n　|五月|　|\n　|　|\n五|　|\n　|　|\n八|　||\n\n　|\n　|六|六|十一|　|\n八|　|\n五|　|\n　|六月|　|\n　|　|\n六|　|\n　|　|\n九|　||\n\n　|\n　|七|七|十二|淮南王英布始，\n漢立之。|\n九|　|\n六|　|\n　|七月 立布為淮南王。|\n 　|\n　|　|\n七|　|\n　|　|\n十|　||\n\n　|\n　|八|八|十三|二|十|　|\n七|　|\n　|八月|　|\n　|　|\n八|　|\n　|　|\n十一|　||\n\n　|\n　|九|九|十四|三|十一|　|\n八|　|\n　|九月 太公、\n呂后歸自楚。|\n 　|\n　|　|\n九|　|\n　|　|\n十二|　|||\n\n202　|\n十|十|十五|四|十二|　|\n九|　|\n　|五年十月|　|\n　|　|\n十|　|\n　|　|\n四年一月|　||\n\n　|\n　|十一|十一|十六|五|二年一月|　|\n十|　|\n　|十一月|　|\n　|　|\n十一|　|\n　|　|\n二|　||\n\n　|\n　|十二 誅籍。|\n 十二|十七 漢虜驩。|\n 六|二|　|\n十一|　|\n　|十二月|　|\n　|　|\n十二|　|\n　|　|\n三|　||\n\n　|\n　|齊王韓信徙楚王。|\n十三 徙王長沙。|\n 屬漢，\n為南郡。|\n七 淮南國| 三 趙國| 　|\n十二 徙王楚，\n屬漢，\n為四郡。|\n 　|\n　|正月 殺項籍，\n天下平，\n諸侯臣屬漢。|\n 　|\n　|　|\n五年一月 燕國| 　|\n復置梁國。|\n　|四 韓王信徙王代，\n都馬邑。|\n 分臨江為長沙國。||\n\n　|\n　|二|屬淮南國。|\n　|八|四|　|\n　|　|\n　|二月 甲午，\n王更號，\n即皇帝位於定陶。|\n 　|\n　|　|\n二|　|\n梁王彭越始。|\n　|五|衡山王吳芮為為長沙王。||\n\n　|\n　|三|　|\n　|九|五|　|\n　|　|\n　|三月|　|\n　|　|\n三|　|\n二|　|\n六|二||\n　|\n　|四|　|\n　|十|六|　|\n　|　|\n　|四月|　|\n　|　|\n四|　|\n三|　|\n七|三||\n　|\n　|五|　|\n　|十一|七|　|\n　|　|\n　|五月|　|\n　|　|\n五|　|\n四|　|\n八|四||\n　|\n　|六|　|\n　|十二|八|　|\n　|　|\n　|六月 帝入關。|\n 　|\n　|　|\n六|　|\n五|　|\n九|五||\n　|\n　|七|　|\n　|二年一月|九 耳薨，\n謚景王。|\n 　|\n　|　|\n　|七月|　|\n　|　|\n七|　|\n六|　|\n十|六 薨，\n謚文王。||\n\n　|\n　|八|　|\n　|二|趙王張敖始，\n耳子。|\n　|　|\n　|　|\n八月 帝自將誅燕。|\n 　|\n　|　|\n八|　|\n七|　|\n十一|長沙成王臣始，\n芮子。||\n\n　|\n　|九 王得故項羽將鍾離昧，\n斬之以聞。|\n 　|\n　|三|二|　|\n　|　|\n　|九月|　|\n　|　|\n九 反漢，\n虜荼。|\n 　|\n八|　|\n十二|二||\n　|\n　|十|　|\n　|四|三|　|\n　|　|\n　|後九月|　|\n　|　|\n燕王盧綰始，\n漢太尉。|\n　|九|　|\n五年一月|三|\n\n"}
{"id": "KR2a0001_205", "series": "KR2a0001", "text": "太史公曰：\n殷以前尚矣。\n周封五等：\n公，侯，\n伯，子，男。\n然封伯禽、\n康叔於魯、衛，\n地各四百里，\n親親\n之義，\n褒有德也；\n太公於齊，\n兼五侯地，\n尊勤勞也。\n\n武王、成、康所封數百，\n而同姓五十五，\n地上不過百里，\n下三十里，\n以輔衛王室。\n管、蔡、\n康叔、曹、鄭，\n或過或損。\n\n厲、幽之後，\n王室缺，\n侯伯彊國興焉，\n天子微，\n弗能正。\n非德不純，\n形勢弱也。\n\n漢興，\n序二等。\n高祖末年，\n非劉氏\n而王者，\n若無功上所不置\n而侯者，\n天下共誅之。\n高祖子弟同姓為王者九國，\n唯獨長沙異姓，\n而功臣侯者百有餘人。\n\n自鴈門、太原以東至遼陽，\n為燕代國；\n常山以南，\n大行左轉，\n度河、濟，\n阿、\n甄以東薄海，\n為齊、趙國；\n\n自陳以西，\n南至九疑，\n東帶江、\n淮、穀、泗，\n薄會稽，\n為梁、楚、\n淮南、長沙國：\n\n皆外\n接於胡、越。\n而內地\n北距山以東\n盡諸侯地，\n大者或五六郡，\n連城數十，\n置百官\n宮觀，\n僭於天子。\n\n漢獨有三河、\n東郡、\n潁川、南陽，\n自江陵以西至蜀，\n北自雲中至隴西，\n與內史凡十五郡，\n而公主列侯\n頗食邑其中。\n\n何者？\n天下初定，\n骨肉同姓少，\n故廣彊庶孽，\n以鎮撫四海，\n用承衛天子也。\n\n漢定百年之閒，\n親屬\n益疏，\n諸侯或驕奢，\n忕邪臣計謀\n為淫亂，\n\n大者叛逆，\n小者不軌于法，\n以危其命，\n殞身亡國。\n天子觀於上古，\n然後加惠，\n使諸侯得推恩分子弟國邑，\n\n故齊分為七，\n趙分為六，\n梁分為五，\n淮南分三，\n及天子支庶子為王，\n王子支庶為侯，\n百有餘焉。\n\n吳楚時，\n前後諸侯\n或以適削地，\n是以燕、代無北邊郡，\n吳、淮南、長沙\n無南邊郡，\n齊、趙、梁、楚支郡\n名山陂海咸納於漢。\n\n諸侯稍微，\n大國不過十餘城，\n小侯不過數十里，\n上足以奉貢職，\n下足以供養祭祀，\n以蕃輔京師。\n\n而漢郡八九十，\n形錯諸侯閒，\n犬牙相臨，\n秉其阸塞地利，\n彊本幹，\n弱枝葉之勢，\n尊卑明\n而萬事各得其所矣。\n\n臣遷謹記\n高祖以來至太初諸侯，\n譜其下益損之時，\n令時世得覽。\n形勢雖彊，\n要之以仁義\n為本。|\n　|齊|　|\n　|　|\n　|　|\n　|荊|淮南|燕|趙|　|\n　|　|\n　|　|\n梁|　|\n　|　|\n淮陽|代|長沙|||\n205二|都彭城。|\n　|　|\n都臨菑。|\n　|　|\n　|　|\n　|　|\n都吳。|\n都壽春。|\n都薊。|\n都邯鄲。|\n　|　|\n　|　|\n　|都淮陽。|\n　|　|\n　|都陳。|\n十一月，\n初王韓信元年。\n都馬邑。|\n　|||\n204三|　|\n　|　|\n　|　|\n　|　|\n　|　|\n　|　|\n　|　|\n　|　|\n　|　|\n　|　|\n　|　|\n　|　|\n　|二|　|||\n\n203四|　|\n　|　|\n初王信元年。\n故相國。|\n　|　|\n　|　|\n　|　|\n　|十月乙丑，\n初王英布元年。|\n　|初王張耳元年。\n薨。|　|\n　|　|\n　|　|\n　|　|\n　|　|\n　|三|　|||\n\n202五|齊王信徙為楚王元年。\n反，廢。|\n　|　|\n二 徙楚。|\n 　|\n　|　|\n　|　|\n　|　|\n二|後九月壬子，\n初王盧綰元年。|\n王敖元年。\n敖，耳子。|\n　|　|\n　|　|\n　|初王彭越元年|　|\n　|　|\n　|四 降匈奴，\n國除為郡。|\n 二月乙未，\n初王文王吳芮元年。\n薨。|||\n201六|正月丙午，\n初王交元年。\n交，高祖弟。|\n　|　|\n正月甲子，\n初王悼惠王肥元年。\n肥，高祖子。|\n　|　|\n　|　|\n　|　|\n正月丙午，\n初王劉賈元年。|\n三|二|二|　|\n　|　|\n　|　|\n二|　|\n　|　|\n　||成王臣元年|||\n200七|二|　|\n　|二|　|\n　|　|\n　|　|\n　|二|四|三|三|　|\n　|　|\n　|　|\n三|　|\n　|　|\n　||二|||\n199八|三|　|\n　|三|　|\n　|　|\n　|　|\n　|三|五|四|四 廢。|\n 　|\n　|　|\n　|　|\n四|　|\n　|　|\n　||三|||\n198九|四 來朝。|\n 　|\n　|四 來朝。|\n 　|\n　|　|\n　|　|\n　|四|六 來朝。|\n 五|初王隱王如意元年。\n如意，\n高祖子。|\n　|　|\n　|　|\n　|五 來朝。|\n 　|\n　|　|\n　|| 四|||\n197十|五 來朝。|\n 　|\n　|五 來朝。|\n 　|\n　|　|\n　|　|\n　|五 來朝。|\n 七 來朝。\n反，誅。|\n 六 來朝。|\n 二|　|\n　|　|\n　|　|\n六 來朝。\n反，誅。|\n 　|\n　|　|\n　|復置代，\n都中都。|\n五 來朝。|||\n\n196十一|六|　|\n　|六|　|\n　|　|\n　|　|\n　|六 為英布所殺，\n國除為郡。|\n 十二月庚午，\n厲王長元年。\n長，高祖子。|\n七|三|　|\n　|　|\n　|　|\n二月丙午，\n初王恢元年。\n恢，高祖子。|\n　|　|\n　|三月丙寅，\n初王友元年。\n友，高祖子。|\n正月丙子，\n初王元年。|\n六|||\n195十二|七|　|\n　|七|　|\n　|　|\n　|　|\n　|更為吳國。\n十月辛丑，\n初王濞元年。\n濞，高祖兄仲子，\n故沛侯。|\n二|二月甲午，\n初王靈王建元年。\n建，高祖子。|\n四 死。|\n 　|\n　|　|\n　|　|\n二|　|\n　|　|\n二|二|七|||\n194孝惠元年|八|　|\n　|八|　|\n　|　|\n　|　|\n　|二|三|二|淮陽王徙於趙，\n名友，\n元年。\n是為幽王。|\n　|　|\n　|　|\n　|三|　|\n　|　|\n為郡。|\n三|八|||\n193二|九 來朝。|\n 　|\n　|九 來朝。|\n 　|\n　|　|\n　|　|\n　|三|四|三|二|　|\n　|　|\n　|　|\n四|　|\n　|　|\n　|四|哀王回元年|||\n192三|十|　|\n　|十|　|\n　|　|\n　|　|\n　|四|五|四|三|　|\n　|　|\n　|　|\n五|　|\n　|　|\n　|五|二|||\n191四|十一 來朝。|\n 　|\n　|十一 來朝。|\n 　|\n　|　|\n　|　|\n　|五|六 來朝。|\n 五|四 來朝。|\n 　|\n　|　|\n　|　|\n六|　|\n　|　|\n　|六|三|||\n190五|十二|　|\n　|十二|　|\n　|　|\n　|　|\n　|六 來朝。|\n 七|六 來朝。|\n 五|　|\n　|　|\n　|　|\n七|　|\n　|　|\n　|七|四|||\n189六|十三|　|\n　|十三 薨。|\n 　|\n　|　|\n　|　|\n　|七|八|七|六|　|\n　|　|\n　|　|\n八|　|\n　|　|\n　|八|五|||\n188七|十四 來朝。|\n 初置魯國。|\n　|哀王襄元年|　|\n　|　|\n　|　|\n　|八 來朝。|\n 九 來朝。|\n 八 來朝。|\n 七 來朝。|\n 　|\n　|　|\n　|初置常山國。|\n九 來朝。|\n 　|\n　|初置呂國。|\n復置淮陽國。|\n九|六|||\n187高后元年|十五|四月初王張偃元年。\n偃，高后外孫，\n故趙王敖子。|\n　|二|　|\n　|　|\n　|　|\n　|九|十|九|八|　|\n　|　|\n　|四月辛卯，\n哀王不疑元年。\n薨。|十|　|\n　|四月辛卯，\n呂王台元年。\n薨。|四月辛卯，\n初王懷王強元年。\n強，惠帝子。|\n十|七|||\n186二|十六|二|　|\n三|　|\n　|　|\n　|　|\n　|十|十一|十|九|　|\n　|　|\n　| 七月癸巳，\n初王義元年。\n哀王弟。\n義，孝惠子，\n故襄城侯，\n立為帝。|\n十一|　|\n　|十一月癸亥，\n王呂嘉元年。\n嘉，肅王子。|\n二|十一|恭王右元年|||\n185三|十七|三|　|\n四 來朝。|\n 　|\n　|　|\n　|　|\n　|十一|十二|十一|十|　|\n　|　|\n　|二|十二|　|\n　|二|三|十二|二 來朝。|||\n\n184四|十八|四|　|\n五|　|\n　|　|\n　|　|\n　|十二|十三|十二|十一|　|\n　|　||\n五月丙辰，\n初王朝元年。\n朝，惠帝子，\n故軹侯。|\n十三|　|\n　|三|四|十三|三|||\n183五|十九|五|　|\n六|　|\n　|　|\n　|　|\n　|十三|十四 來朝。|\n 十三|十二|　|\n　|　|\n　|二|十四|　|\n　|四|五 無嗣。|\n 十四|四|||\n182六|二十|六|　|\n七|　|\n　|　|\n初置琅邪國。|\n　|　|\n十四|十五|十四|十三|　|\n　|　|\n　|三|十五|　|\n　|嘉廢。\n七月丙辰，\n呂產元年。\n產，肅王弟，\n故洨侯。|\n初王武元年。\n武，孝惠帝子，\n故壺關侯。|\n十五|五|||\n181七|二十一|七|　|\n八|　|\n　|　|\n王澤元年。\n故營陵侯。\n 索隱營陵，\n縣名，\n屬北海。|\n 　|\n　|十五|十六|十五 絕。||\n  　|\n　|　|\n　|四| 徙王趙，\n自殺。\n王呂產元年。|\n 　|\n　| 呂產徙王梁。\n二月丁巳，\n王太元年。\n惠帝子。|\n 二|十六|六|||\n180八|二十二|八|　|\n九|　|\n　|　|\n二|　|\n　|十六|十七|十月辛丑，\n初王呂通元年。\n肅王子，\n故東平侯。\n九月誅，\n國除。|\n初王呂祿元年。\n呂后兄子，\n胡陵侯。\n誅，國除。|\n　|　|\n　|　|\n五 非子，\n誅，國除為郡。|\n 二 有罪，\n誅，為郡。|\n 　|\n　|二|三 武誅，\n國除。|\n 十七|七|||\n179孝文元年|二十三|九 廢為侯。|\n 　|\n十 薨。|\n 初置城陽郡。|\n初置濟北。|\n　|三 徙燕。|\n 　|\n　|十七|十八|十月庚戌，\n琅邪王澤徙燕元年。\n是為敬王。|\n十月庚戌，\n趙王遂元年。\n幽王子。|\n分為河閒，\n都樂成。|\n　|　|\n　|初置太原，\n都晉陽。|\n復置梁國。|\n　|　|\n　|　|\n十八 為文帝。|\n 八|||\n178二|夷王郢元年|　|\n　|文王則元年|二月乙卯景王章元年。\n章，悼惠王子，\n故朱虛侯。|\n二月乙卯，\n王興居元年。\n興居，\n悼惠王子，\n故東牟侯。|\n　|國除為郡。|\n　|　|\n十八|十九|二 薨。|\n 二|二月乙卯，\n初王文王辟強元年。\n辟強，\n趙幽王子。|\n　|　|\n　|二月乙卯，\n初王參元年。\n參，文帝子。|\n二月乙卯，\n初王懷王勝元年。\n勝，文帝子。|\n　|　|\n　|　|\n二月乙卯，\n初王武元年。\n武，文帝子。|\n九|||\n177三|二|　|\n　|二|二|為郡。|\n　|　|\n　|　|\n十九 來朝。|\n 二十 來朝。|\n 康王嘉元年|三|二|　|\n　|　|\n二|二|　|\n　|　|\n復置淮陽國。|\n二 徙淮陽。|\n 靖王著元年|||\n176四|三|　|\n　|三|共王喜元年||　|\n　|　|\n　|二十|二十一|二|四|三|　|\n　|　|\n三 更為代王。|\n 三|　|\n　|　|\n代王武徙淮陽三年。|\n三 太原王參更號為代王三年，\n實居太原，\n是為孝王。|\n 二|||\n175五|四 薨。|\n 　|\n　|四|二|　|\n　|　|\n　|　|\n二十一|二十二|三|五|四|　|\n　|　|\n　|四|　|\n　|　|\n四|四|三|||\n174六|王戊元年|　|\n　|五|三|　|\n　|　|\n　|　|\n二十二|二十三 王無道，\n遷蜀，\n死雍，\n為郡。|\n 四|六|五|　|\n　|　|\n　|五|　|\n　|　|\n五|五|四|||\n173七|二|　|\n　|六|四|　|\n　|　|\n　|　|\n二十三|　|\n五|七 來朝。|\n 六|　|\n　|　|\n　|六 來朝。|\n 　|\n　|　|\n六 來朝。|\n 六 來朝。|\n 五|||\n172八|三|　|\n　|七 來朝。|\n 五|　|\n　|　|\n　|　|\n二十四|　|\n六 來朝。|\n 八|七 來朝。|\n 　|\n　|　|\n　|七|　|\n　|　|\n七|七|六|||\n171九|四|　|\n　|八|六 來朝。|\n 　|\n　|　|\n　|　|\n二十五|　|\n七|九|八|　|\n　|　|\n　|八|　|\n　|　|\n八 來朝。|\n 八|七|||\n170十|五|　|\n　|九|七|　|\n　|　|\n　|　|\n二十六|　|\n八|十|九|　|\n　|　|\n　|九|　|\n　|　|\n九|九|八 來朝。|||\n\n169十一|六|　|\n　|十|八 徙淮南。\n為郡，\n屬齊。|\n 　|\n　|　|\n　|　|\n二十七|　|\n九|十一|十|　|\n　|　|\n　|十 來朝。\n薨，無後。|\n 　|\n　|　|\n十 來朝。\n徙梁。\n為郡。|\n 十 來朝。|\n 九|||\n168十二|七|　|\n　|十一 來朝。|\n 　|\n　|　|\n　|　|\n　|二十八|城陽王喜徙淮南元年|十|十二 來朝。|\n 十一 來朝。|\n 　|\n　|　|\n　|十一 淮陽王武徙梁年，\n是為孝王。|\n 　|\n　|　|\n　|十一|十|||\n167十三|八 來朝。|\n 　|\n　|十二|　|\n　|　|\n　|　|\n　|二十九|二|十一|十三|十二|　|\n　|　|\n　|十二|　|\n　|　|\n　|十二|十一|||\n166十四|九|　|\n　|十三|　|\n　|　|\n　|　|\n　|三十|三|十二 來朝。|\n 十四|十三 薨。|\n 　|\n　|　|\n　|十三|　|\n　|　|\n　|十三|十二|||\n165十五|十|　|\n初置衡山。|\n十四 薨。\n無後。|\n 復置城陽國。|\n復置濟北國。|\n分為濟南國。|\n分為菑川，\n都劇。|\n分為膠西、\n都宛。|\n分為膠東，\n都即墨。|\n三十一|四 徙城陽。|\n 十三 來朝。|\n 十五|哀王福元年。\n薨，無後，\n國除為郡。|\n　|　|\n初置廬江國。|\n　|十四 來朝。|\n 　|\n　|　|\n　|十四|十三|||\n164十六|十一|　|\n四月丙寅，\n王勃元年。\n淮南厲王子，\n故安陽侯。　|\n四月丙寅，\n孝王將閭元年。\n齊悼惠王子，\n故陽虛侯。|\n淮南王喜徙城陽十三年。|\n四月丙寅，\n初王志元年。\n齊悼惠王子，\n故安都侯。|\n四月丙寅，\n初王辟光元年。\n齊悼惠王子，\n故扐侯。|\n四月丙寅，\n初王賢元年。\n齊悼惠王子，\n故武城侯。|\n四月丙寅，\n初王卬元年。\n齊悼惠王子，\n故平昌侯。|\n四月丙寅，\n初王雄渠元年。\n齊悼惠王子，\n故白石侯。|\n三十二|四月丙寅，\n王安元年。\n淮南厲王子，\n故阜陵侯。|\n十四|十六|　|\n　|　|\n四月丙寅，\n王賜元年。\n淮南厲王子，\n故陽周侯。|\n　|十五||　|\n　|　|\n十五|十四|||\n163後元年|十二|　|\n二|二|十四|二|二|二|二|二|三十三|二|十五|十七|　|\n　|　|\n二|　|\n十六|　|\n　|　|\n　|十六|十五|||\n162二|十三|　|\n三|三|十五|三|三|三|三|三|三十四|三|十六|十八|　|\n　|　|\n三|　|\n十七|　|\n　|　|\n　|十七 薨。|\n 十六|||\n161三|十四|　|\n四|四 來朝。|\n 十六|四 來朝。|\n 四 來朝。|\n 四|四|四|三十五|四|十七|十九|　|\n　|　|\n四|　|\n十八 來朝。|\n 　|\n　|　|\n　|恭王登元年|十七|||\n160四|十五|　|\n五|五|十七|五 來朝。|\n 五|五|五|五|三十六|五|十八 來朝。|\n 二十 來朝。|\n 　|\n　|　|\n五|　|\n十九|　|\n　|　|\n　|二|十八|||\n159五|十六 來朝。|\n 　|\n六|六|十八 來朝。|\n 六| 六 來朝。|\n 六|六 來朝。|\n 六|三十七|六|十九|二十一|　|\n　|　|\n六|　|\n二十|　|\n　|　|\n　|三|十九|||\n158六|十七|　|\n七|七|十九|七|七|七|七|七|三十八|七 來朝。|\n 二十|二十二|　|\n　|　|\n七|　|\n二十一 來朝。|\n 　|\n　|　|\n　|四|二十 來朝。|||\n\n157七|十八|　|\n八|八|二十|八|八|八|八|八|三十九|八|二十一|二十三|　|\n　|　|\n八|　|\n二十二|　|\n　|　|\n　|五|二十一 來朝。\n薨，無後，\n國除。|||\n\n156孝景元年|十九|　|\n九|九|二十一|九|九|九|九|九|四十|九|二十二|二十四|復置河閒國。|\n初置廣川，\n都信都。|\n　|九|　|\n二十三|　|\n初置臨江，\n都江陵。|\n初置汝南國。|\n復置淮陽國。|\n六|復置長沙國。|||\n\n155二|二十 來朝。|\n 分楚復置魯國。|\n十|十|二十二|十 來朝。|\n 十|十|十|十|四十一|十|二十三|二十五 來朝。|\n 三月甲寅，\n初王獻王德元年。\n景帝子。|\n三月甲寅，\n王彭祖元年。\n景帝子。|\n初置中山，\n都盧奴。|\n十|　|\n二十四 來朝。|\n 　|\n三月甲寅，\n初王閼于元年。\n景帝子。|\n三月甲寅，\n初王非元年。\n景帝子。|\n三月甲寅，\n初王餘元年，\n景帝子。|\n七|三月甲寅，\n定王發元年。\n景帝子。|||\n\n154三|二十一 反，\n誅。| 六月乙亥淮陽王徙魯元年。\n是為恭王。|\n十一|十一|二十三|十一 徙菑川。|\n 十一 反，\n誅。為郡。|\n 十一 反，\n誅。濟北王志徙菑川十一年。\n是為懿王。|\n 十一 反，\n誅。六月乙亥，\n于王端元年。\n景帝子。|\n 十一 反，\n誅。| 四十二 反，\n誅。| 十一|二十四|二十六 反，\n誅。為郡。|\n 二 來朝。|\n 二 來朝。|\n 六月乙亥，\n靖王勝元年。\n景帝子。|\n十一|　|\n二十五 來朝。|\n 　|\n二|二|徙魯。\n為郡。|\n八|二|||\n153四 四月己巳立太子| 文王禮元年。\n元王子，\n故平陸侯。|\n二 來朝。|\n 十二 徙濟北。\n廬江王賜徙衡山元年。|\n 懿王壽元年|二十四|衡山王勃徙濟北十二年。\n是為貞王。||\n十二|二|四月己巳，\n初王元年。\n是為孝武帝。|\n初置江都。\n六月乙亥，\n汝南王非為江都王元年。\n是為易王。|\n十二|二十五||三|三|二|十二 徙衡山，\n國除為郡。|\n 　|\n二十六|　|\n三 薨，\n無後，\n國除為郡。|\n 三 徙江都。||\n 九|三|||\n152五|二|三|二|二 來朝。|\n 二十五|十三 薨。|\n 　|\n十三|三|二|二|十三 來朝。|\n 二十六 薨。|\n 廣川王彭祖徙趙四年。\n是為敬肅王。|\n四|四 徙趙，\n國除為信都郡。|\n 三|　|\n　|二十七|　|\n　|　|\n　|十|四|||\n151六|三 來朝。\n薨。| 四|三|三|二十六|武王胡元年|　|\n十四|四|三|三|十四|王定國元年|五|五|　|\n四|　|\n　|二十八|　|\n復置臨江國。|\n　|　|\n十一|五 來朝。|||\n\n150七 十一月乙丑太子廢| 安王道元年|五|四|四|二十七|二|　|\n十五|五|四 四月丁巳，\n為太子。|\n 四|十五|二|六|六|　|\n五 來朝。|\n 　|\n　|二十九 來朝。|\n 　|\n十一月乙丑，\n初王閔王榮元年。\n景帝太子，\n廢。|　|\n　|十二|六 來朝。|||\n\n149中元年|二 來朝。|\n 六 來朝。|\n 五|五|二十八|三|　|\n十六 來朝。|\n 六 來朝。|\n 復置膠東國。|\n五|十六|三|七|七|復置廣川國。|\n六|　|\n　|三十|　|\n二|　|\n　|十三|七|||\n148二|三|七|六|六|二十九 來朝。|\n 四|　|\n十七 來朝。|\n 七|四月乙巳，\n初王康王寄元年。\n景帝子。|\n六|十七|四|八 來朝。|\n 八 來朝。|\n 四月乙巳，\n惠王越元年。\n景帝子。|\n七|初置清河，\n都清陽。|\n　|三十一 來朝。|\n 　|\n三|　|\n　|十四|八|||\n147三|四|八|七 來朝。|\n 七|三十|五|　|\n十八|八|二|七|十八|五 來朝。|\n 九|九|二|八|三月丁巳，\n哀王乘元年。\n景帝子。|\n　|三十二|　|\n四 坐侵廟壖垣為宮，\n自殺。\n國除為南郡。|\n 　|\n　|十五 來朝。|\n 九|||\n146四|五|九|八|八|三十一|六|　|\n十九|九|三|八|十九 來朝。|\n 六|十|十|三|九 來朝。|\n 二|復置常山國。|\n三十三|　|\n　|　|\n　|十六|十 來朝。|||\n\n145五|六 來朝。|\n 十|九|九|三十二|七|　|\n二十|十|四 來朝。|\n 九|二十|七|十一|十一|四|十|三|四月丁巳，\n初王憲王舜元年。\n孝景子。|\n三十四|分為濟川國。|\n分為濟東國。|\n分為山陽國。|\n分為濟陰國。|\n十七|十一 來朝。|||\n\n144六|七|十一|十|十|三十三 薨。|\n 八|　|\n二十一|十一|五|十|二十一|八|十二|十二|五|十一|四|二|三十五 來朝。\n薨。| 五月丙戌，\n初王明元年。\n梁孝王子。|\n五月丙戌，\n初王彭離元年。\n梁孝王子。|\n五月丙戌，\n初王定元年。\n梁孝王子。|\n五月丙戌，\n初王不識元年。\n梁孝王子。|\n十八|十二|||\n143後元年|八|十二|十一|十一|頃王延元年|九|　|\n二十二 來朝。|\n 十二|六|十一|二十二|九 來朝。|\n 十三 來朝。|\n 十三 來朝。|\n 六|十二|五|三|恭王買元年。\n孝王子。|\n二|二|二|二 薨，\n無後，\n國除。|\n 十九|十三|||\n142二|九|十三|十二|十二 來朝。|\n 二|十 來朝。|\n 　|\n二十三|十三|七|十二|二十三|十 來朝。|\n 十四|十四|七|十三|六|四|二|三|三|三|　|\n二十|十四|||\n141三|十|十四|十三|十三|三|十一|　|\n二十四|十四|八 來朝。|\n 十三|二十四|十一|十五|十五|八|十四|七|五|三|四|四|四|　|\n二十一|十五|||\n140孝武建元元年|十一|十五|十四|十四|四|十二|　|\n二十五|十五|九|十四|二十五|十二|十六|十六|九|十五|八|六|四|五|五|五|　|\n二十二|十六|||\n139二|十二 來朝。|\n 十六 來朝。|\n 十五|十五|五|十三|　|\n二十六|十六|十|十五|二十六 來朝。|\n 十三|十七|十七|十|十六|九 來朝。|\n 七|五|六|六|六|　|\n二十三|十七|||\n138三|十三|十七|十六|十六|六|十四|　|\n二十七|十七|十一|十六|二十七|十四|十八|十八|十一|十七 來朝。|\n 十|八|六|七 明殺中傅。\n廢遷房陵。|\n 七|七|　|\n二十四 來朝。|\n 十八 來朝。|||\n\n137四|十四|十八|十七|十七|七|十五|　|\n二十八|十八|十二|十七 來朝。|\n 二十八|十五|十九|十九|十二|十八|十一|九 來朝。|\n 七 薨。|\n  為郡。|\n 八|八|　|\n二十五|十九|||\n136五|十五|十九|十八|十八|八|十六|　|\n二十九|十九|十三|十八|二十九|十六|二十|二十|繆王元年|十九|十二 薨，\n無後，\n國除為郡。|\n 十|平王襄元年|　|\n九|九 薨，\n無後，\n國除為郡。|\n 　|\n二十六|二十|||\n135六|十六|二十|十九|十九|九|十七|　|\n三十|二十 來朝。|\n 十四|十九|三十|十七|二十一 來朝。|\n 二十一|二|二十|　|\n十一|二|　|\n十|　|\n　|二十七|二十一|||\n134元光元年|十七|二十一|二十|二十|十 來朝。|\n 十八|　|\n三十一|二十一|十五 來朝。|\n 二十|三十一|十八 來朝。|\n 二十二|二十二|三|二十一|　|\n十二|三|　|\n十一|　|\n　|二十八|二十二|||\n133二|十八 來朝。|\n 二十二|二十一|二十一|十一|十九|　|\n三十二|二十二|十六|二十一|三十二|十九|二十三|二十三|四|二十二 來朝。|\n 　|\n十三|四|　|\n十二|　|\n　|二十九|二十三 來朝。|||\n\n132三|十九 來朝。|\n 二十三|二十二|二十二 卒。|\n 十二|二十|　|\n三十三|二十三|十七|二十二|三十三|二十|二十四|二十四|五|二十三 來朝。|\n 　|\n十四|五|　|\n十三|　|\n　|王義元年|二十四 來朝。|||\n\n131四|二十|二十四|二十三|厲王次昌元年|十三|二十一|　|\n三十四|二十四|十八|二十三|三十四|二十一|二十五|二十五|六|二十四|　|\n十五|六|　|\n十四 來朝。|\n 　|\n　|二|二十五|||\n130五|二十一|二十五|二十四|二|十四 來朝。|\n 二十二|　|\n三十五 薨。|\n 二十五|十九|二十四|三十五|二十二|二十六|二十六 來朝。|\n 七|二十五|　|\n十六|七|　|\n十五|　|\n　|三|二十六|||\n129六|二十二 薨。|\n 二十六 薨。|\n 二十五|三|十五|二十三|　|\n靖王建元年|二十六|二十|二十五|三十六|二十三|二十七 來朝。|\n 恭王不害元年|八|二十六|　|\n十七|八|　|\n十六|　|\n　|四|二十七|||\n128元朔元年|襄王注元年|安王光元年|二十六|四|十六|二十四 來朝。|\n 　|\n二|二十七|二十一|二十六|三十七|二十四 坐禽獸行自殺。\n國除為郡。|\n 二十八|二|九|二十七|　|\n十八|九|　|\n十七|　|\n　|五|康王庸元年|||\n127二|二|二|二十七|五 薨，\n無後，\n國除為郡。|\n 十七|二十五|　|\n三|二十八 來朝。|\n 二十二|王建元年|三十八|　|\n二十九|三|十|二十八|　|\n十九|十 來朝。|\n 　|\n十八|　|\n　|六|二|||\n126三|三|三|二十八|　|\n十八|二十六|　|\n四|二十九|二十三|二|三十九|　|\n三十|四 薨。|\n 十一|二十九 來朝。|\n 　|\n二十|十一|　|\n十九|　|\n　|七|三|||\n125四|四 來朝。|\n 四|二十九|　|\n十九|二十七|　|\n五|三十|二十四|三|四十|　|\n三十一|剛王堪元年|十二|三十|　|\n二十一|十二|　|\n二十 來朝。|\n 　|\n　|八|四|||\n124五|五|五|三十|　|\n二十|二十八|　|\n六|三十一|二十五 來朝。|\n 四|四十一 安有罪，\n削國二縣。|\n 　|\n三十二|二|十三|三十一|　|\n二十二 來朝。|\n 十三|　|\n二十一|　|\n　|九|五|||\n123六|六|六|三十一|　|\n二十一 來朝。|\n 二十九|　|\n七|三十二|二十六|五|四十二|　|\n三十三|三|十四 來朝。|\n 三十二|　|\n二十三|十四|　|\n二十二|　|\n　|十|六|||\n122元狩元年|七|七|三十二 反，\n自殺，\n國除。\n置六安）|\n 　|\n二十二|三十|　|\n八|三十三|二十七|六|四十三 反，\n自殺。|\n 　|\n三十四 來朝。|\n 四|十五|三十三|　|\n二十四|十五|　|\n二十三|　|\n　|十一|七|||\n121二|八|八 來朝。|\n 　|\n　|二十三|三十一|　|\n九|三十四|二十八|七 反，\n自殺，\n國除為廣陵郡。|\n 置六安國，\n以故陳為都。\n七月丙子。\n 初王恭王慶元年。\n膠東王子。|\n 　|\n三十五|五|十六|三十四|　|\n二十五|十六|　|\n二十四|　|\n　|十二 來朝。|\n 八 來朝。|||\n\n120三|九|九|　|\n　|二十四|三十二 來朝。|\n 　|\n十|三十五|哀王賢元年|　|\n二|　|\n三十六|六|十七|三十五 來朝。|\n 　|\n二十六|十七|　|\n二十五|　|\n　|十三|九|||\n119四|十 來朝。|\n 十|　|\n　|二十五|三十三|　|\n十一|三十六|二|　|\n三|　|\n三十七|七|十八|三十六|　|\n二十七|十八|　|\n二十六 來朝。|\n 　|\n　|十四|十|||\n118五|十一|十一|　|\n復置齊國。|\n二十六 來朝。\n薨。| 三十四|　|\n十二 來朝。|\n 三十七|三|更為廣陵國。|\n四|復置燕國。|\n三十八|八|十九|三十七|　|\n二十八|十九|　|\n二十七|　|\n　|十五|十一|||\n117六|十二|十二|　|\n四月乙巳，\n初王懷王閎元年。\n武帝子。|\n敬王義元年|三十五|　|\n十三|三十八|四|四月乙巳，\n初王胥元年。\n武帝子。|\n五|四月乙巳，\n初王剌王旦元年。\n武帝子。|\n三十九|九 來朝。|\n 二十|三十八|　|\n二十九 來朝。|\n 二十|　|\n二十八|　|\n　|十六|十二|||\n116元鼎元年|十三|十三|　|\n二|二|三十六|　|\n十四|三十九|五|二|六|二|四十|十|二十一 來朝。|\n 三十九|　|\n三十|二十一|　|\n二十九 剽攻殺人，\n遷上庸，\n國為大河郡。|\n 　|\n　|十七|十三|||\n115二|十四 薨。|\n 十四 來朝。|\n 　|\n三|三|三十七|　|\n十五|四十|六|三|七|三|四十一|十一|二十二|四十|　|\n三十一|二十二|　|\n　|　|\n　|十八 來朝。|\n 十四|||\n114三|節王純元年|十五|初置泗水，\n都郯。|\n四|四|三十八|　|\n十六|四十一|七|四|八|四|四十二|十二 薨。|\n 二十三|四十一 來朝。|\n 復置清河國。|\n三十二 薨，\n子為王。|\n 二十三|　|\n　|　|\n　|十九 徙清河。\n為太原郡。|\n 十五 來朝。|||\n\n113四|二|十六|思王商元年 商，\n常山憲王子。|\n 五|五|三十九|　|\n十七|四十二|八|五|九|五|四十三|頃王授元年|二十四|四十二 薨。|\n 二十 代王義徙清河年。\n是為剛王。|\n 更為真定國。\n頃王平元年。\n常山憲王子。|\n二十四|　|\n　|　|\n　|　|\n十六|||\n112五|三|十七|二|六|六|四十|　|\n十八|四十三|九|六|十|六|四十四|二|二十五 來朝。|\n 哀王昌元年。\n即年薨。|\n二十一|二|二十五|　|\n　|　|\n　|　|\n十七|||\n111六|四|十八|三|七|七|四十一 來朝。|\n 　|\n十九|四十四|十|七|十一 來朝。|\n 七|四十五|三|二十六|康王昆侈元年|二十二|三|二十六|　|\n　|　|\n　|　|\n十八|||\n110元封元年|五|十九|四|八 薨，\n無後，\n國除為郡。|\n 八 來朝。|\n 四十二|　|\n二十|四十五|十一|八|十二|八|四十六|四|二十七|二|二十三|四 來朝。|\n 二十七|　|\n　|　|\n　|　|\n十九|||\n109二|六|二十|五|　|\n九 薨。|\n 四十三|　|\n頃王遺元年|四十六|十二|九|十三|九|四十七|五|二十八|三|二十四|五|二十八|　|\n　|　|\n　|　|\n二十|||\n108三|七|二十一 來朝。|\n 六|　|\n慧王武元年|四十四|　|\n二|四十七 薨，\n無後，\n國除。|\n 十三|十|十四|十|四十八|六|二十九|四|二十五 來朝。|\n 六|二十九|　|\n　|　|\n　|　|\n二十一|||\n107四|八|二十二|七|　|\n二|四十五|　|\n三|　|\n十四|十一|十五|十一|四十九|七|三十|五|二十六|七|三十|　|\n　|　|\n　|　|\n二十二|||\n106五|九|二十三 朝泰山。|\n 八|　|\n三|四十六 朝泰山。|\n 　|\n四|　|\n戴王通平元年|十二|十六|十二|五十|八|三十一|六|二十七|八|三十一|　|\n　|　|\n　|　|\n二十三|||\n105六|十|二十四|九|　|\n四|四十七|　|\n五|　|\n二|十三|十七|十三|五十一|九|三十二|七|二十八|九 來朝。|\n 三十二|　|\n　|　|\n　|　|\n二十四|||\n104太初元年|十一|二十五|十 薨。|\n 　|\n五|四十八|　|\n六|　|\n三|十四|十八 來朝。|\n 十四|五十二|十|三十三|八|二十九|十|三十三|　|\n　|　|\n　|　|\n二十五|||\n103二|十二|二十六|哀王安世元年。\n即戴王賀元年。\n安世子。|\n　|六|四十九|　|\n七|　|\n四|十五|十九|十五|五十三|十一|三十四|九 來朝。|\n 三十|十一|三十四|　|\n　|　|\n　|　|\n二十六|||\n102三|十三|二十七|二|　|\n七| 五十|　|\n八|　|\n五|十六|二十|十六|五十四|十二|三十五|十|三十一|十二|三十五|　|\n　|　|\n　|　|\n二十七|||\n101四|十四|二十八|三|||五十一|　|\n九|　|\n六|十七|二十一|十七|五十五|十三|三十六|十一|三十二|十三|三十六 來朝。|\n 　|\n　|　|\n　|　|\n二十八 來朝。|\n\n"}
{"id": "KR2a0001_206", "series": "KR2a0001", "text": "太史公曰：\n古者人臣功有五品，\n以德立宗廟\n定社稷\n曰勳，\n以言\n曰勞，\n用力\n曰功，\n\n明其等\n曰伐，\n積日\n曰閱。\n封爵之誓曰：\n「使河如帶，\n泰山若厲。\n國以永寧，\n爰及苗裔。」\n\n始未嘗不欲\n固其根本，\n而枝葉\n稍陵夷衰微也。\n\n余讀高祖侯功臣，\n察其首封，\n所以失之者，\n曰：\n異哉所聞！\n\n書曰\n「協和萬國」，\n遷于\n夏商，\n或數千歲。\n蓋周封八百，\n幽厲之後，\n見於春秋。\n\n尚書有唐虞之侯伯，\n歷三代\n千有餘載，\n自全以蕃衛天子，\n豈非篤於仁義，\n奉上法哉？\n\n漢興，\n功臣受封者百有餘人。\n天下初定，\n故大城名都散亡，\n戶口可得\n而數者十二三，\n\n是以大侯不過萬家，\n小者五六百戶。\n後數世，\n民咸歸鄉里，\n戶益息，\n蕭、曹、絳、灌之屬\n或至四萬，\n小侯自倍，\n富厚如之。\n子孫驕溢，\n忘其先，\n淫嬖。\n\n至太初百年之得閒，\n見侯五，\n餘皆坐法\n隕命亡國，\n秏矣。\n罔亦少密焉，\n然皆身無兢兢\n於當世之禁云。\n\n居今之世，\n志古之道，\n所以自鏡也，\n未必盡同。\n帝王者各殊禮而異務，要以成功為統紀，\n豈可緄乎？\n觀所以得尊寵\n及所以廢辱，\n亦當世得失之林也，\n何必舊聞？\n於是謹其終始，\n表其文，\n\n頗有所不盡本末；\n著其明，\n疑者闕之。\n後有君子，\n欲推而列之，\n得以覽焉。==>\n二\n前三年，\n侯閒反，\n國除。|\n\n國名|侯功|高祖十二|孝惠七|高后八|孝文二十三|孝景十六|建元至元封六年三十六，\n太初元年盡後元二年十八。|\n侯第||\n平陽| 以中涓從起沛，\n至霸上，\n侯。以將軍入漢，\n以左丞相出征齊、\n魏，以右丞相為平陽侯，\n萬六百戶。|\n七 六年十二月甲申，\n懿侯曹參元年。|\n 五 其二年為相國。\n 二 六年十月，\n靖侯窋元年。|\n 八|十九 四 後四年，\n簡侯奇元年。|\n 三 十三 四年，\n夷侯時 元年。|\n 十 十六 元光五年，\n恭侯襄元年。\n 元鼎三年，\n今侯宗元年。|\n 二||\n信武| 以中涓從起宛、\n朐，入漢，\n以騎都尉定三秦，\n擊項羽，\n別定江陵，\n侯，五千三百戶。\n以車騎將軍攻黥布、\n陳豨。|\n七 六年十二月甲申，\n肅侯靳歙元年。|\n 七|五 三 六年，\n夷侯亭元年。|\n 十八 後三年，\n侯亭坐事國人過律，\n奪侯，\n國除。|\n 　|\n　|十一||\n清陽| 以中涓從起豐，\n至霸上，\n為騎郎將，\n入漢，\n以將軍擊項羽功，\n侯，三千一百戶。|\n七 六年十二月甲申，\n定侯王吸元年。|\n 七|八|七 元年，\n哀侯彊元年。\n 十六 八年，\n孝侯伉元年。|\n 四 十二 五年，\n哀侯不害元年。|\n 七 元光二年，\n侯不害薨，\n無後，\n國除。|\n 十四||\n汝陰| 以令史從降沛，\n為太僕，\n常奉車，\n為滕公，\n竟定天下，\n入漢中，\n全孝惠、\n魯元，\n侯，六千九百戶。\n常為太僕。|\n七 六年十二月甲申，\n文侯夏侯嬰元年。|\n 七|八|八 七 九年，\n夷侯竈元年。\n 八 十六年，\n恭侯賜元年。|\n 十六|七 元光二年，\n侯頗元年。\n 十九 元鼎二年，\n侯頗坐尚公主，\n與父御婢姦罪，\n自殺，\n國除。|\n 八||\n陽陵| 以舍人從起橫陽，\n至霸上，\n為騎將，\n入漢，\n定三秦，\n屬淮陰，\n定齊，\n為齊丞相，\n侯，二千六百戶。|\n七 六年十二月甲申，\n景侯傅寬元年。|\n 五 二 六年，\n頃侯靖元年。|\n 八|十四 九 十五年，\n恭侯則元年。|\n 三 十三 前四年，\n侯偃元年。|\n 十八 元狩元年，\n偃坐與淮南王謀反，\n國除。|\n 十||\n廣嚴| 以中涓從起沛，\n至霸上，\n為連敖，\n入漢，\n以騎將定燕、\n趙，得將軍，\n侯，二千二百戶。|\n七 六年十二月甲申，\n壯侯召歐元年。|\n 七|八|十九 二年，\n戴侯勝元年。\n 十三 十一年，\n恭侯嘉元年。\n至後七年嘉薨，\n無後，\n國除。|\n 　|\n　|二十八||\n廣平| 以舍人從起豐，\n至霸上，\n為郎中，\n入漢，\n以將軍擊項羽、\n鍾離眛功，\n侯，四千五百戶。|\n七 六年十二月甲申，\n敬侯薛歐元年。|\n 七|八 元年，\n靖侯山元年。|\n 十八 五 後三年，\n侯澤元年。|\n 八 中二年，\n有罪，\n絕。 平棘五 中五年，\n復封節侯澤元年。|\n 十五 其十年，\n為丞相。\n 三 元朔四年，\n侯穰元年。\n 元狩元年，\n穰受淮南王財物，\n稱臣，\n在赦前，\n詔問謾罪，\n國除。|\n 十五||\n博陽| 以舍人從起碭，\n以刺客將，\n入漢，\n以都尉擊項羽滎陽，\n絕甬道，\n擊殺追卒功，\n侯。|七 六年十二月甲申，\n壯侯陳濞元年。|\n 七|八|十八 五 後三年，\n侯始元年。|\n 四 前五年，\n侯始有罪，\n國除。\n 塞二 中五年，\n復封始。\n 後元年，\n始有罪，\n國除。|\n 　|\n十九||\n曲逆| 以故楚都尉，\n漢王二年初從修武，\n為都尉，\n遷為護軍中尉；\n出六奇計，\n定天下，\n侯，五千戶。|\n七 六年十二月甲申，\n獻侯陳平元年。|\n 七 其五年，\n為左丞相。|\n 八 其元年，\n徙為右丞相；\n後專為丞相，\n相孝文二年。|\n 二 二 三年，\n恭侯買元年。\n 十九 五年，\n簡侯悝元年。|\n 四 十二 五年，\n侯何元年。|\n 十 元光五年，\n侯何坐略人妻，\n棄市，\n國除。|\n 四十七||\n堂邑| 以自定東陽，\n為將，\n屬項梁，\n為楚柱國。\n四歲，\n項羽死，\n屬漢，\n定豫章、\n浙江都浙自立為王壯息，\n侯，千八百戶。\n復相楚元王十一年。|\n七 六年十二月甲申，\n安侯陳嬰元年。|\n 七|四 四 五年，\n恭侯祿元年。|\n 二 二十一 三年，\n夷侯午元年。|\n 十六|十一 元光六年，\n季須元年。\n 十三 元鼎元年，\n侯須坐母長公主卒，\n未除服姦，\n兄弟爭財，\n當死，\n自殺，\n國除。|\n 八十六||\n周呂| 以呂后兄初起以客從，\n入漢為侯。\n還定三秦，\n將兵先入碭。\n漢王之解彭城，\n往從之，\n復發兵佐高祖定天下，\n功侯。|\n三 六年正月丙戌，\n令武侯呂澤元年。\n 四 九年，\n子台封酈侯元年。|\n 七| 　|\n　|　|\n　|　||\n\n建成| 以呂后兄初起以客從，\n擊三秦。\n漢王入漢，\n而釋之還豐沛，\n奉衛呂宣王、\n太上皇。\n天下已平，\n封釋之為建成侯。|\n七 六年正月丙戌，\n康侯釋之元年。|\n 二 五 三年，\n侯則元年。\n 有罪。|\n 胡陵七 元年，\n五月丙寅，\n封則弟大中大夫呂祿元年。\n 七年，\n祿為趙王，\n國除。\n追尊康侯為昭王。\n祿以趙王謀為不善，\n大臣誅祿，\n遂滅呂。|\n 　|\n　|　|\n　||\n留| 以廄將從起下邳，\n以韓申徒下韓國，\n言上張旗志，\n秦王恐，\n降，解上與項羽之郄，\n為漢王請漢中地，\n常計謀平天下，\n侯，萬戶。|\n七 六年正月丙午，\n文成侯張良。\n 元年。|\n 七|二 六 三年，\n不疑元年。|\n 四 五年，\n侯不疑坐與門大夫謀殺故楚內史，\n當死，\n贖為城旦，\n國除。|\n 　|\n　|六十二||\n射陽| 兵初起，\n與諸侯共擊秦，\n為楚左令尹，\n漢王與項羽有郄於鴻門，\n項伯纏解難，\n以破羽纏嘗有功，\n封射陽侯。|\n七 六年正月丙午，\n侯項纏元年。\n賜姓劉氏。|\n 二 三年，\n侯纏卒。\n嗣子睢有罪，\n國除。|\n 　|\n　|　|\n　|　||\n\n酇| 以客初起從入漢，\n為丞相，\n備守蜀及關中，\n給軍食，\n佐上定諸侯，\n為法令，\n立宗廟，\n侯，八千戶。|\n七 六年正月丙午，\n文終侯蕭何元年。\n元年，\n為丞相；\n九年，\n為相國。|\n 二 五 三年，\n哀侯祿元年。|\n 一 七 二年，\n懿侯同元年。\n同，祿弟。|\n 筑陽十九 元年，\n同有罪，\n封何小子延元年。\n 一 後四年，\n煬侯遺元年。\n 三 後五年，\n侯則元年。|\n 一 有罪。\n 武陽七 前二年，\n封煬侯弟幽侯嘉元年。\n 八 中二年，\n侯勝元年。|\n 十 元朔二年，\n侯勝坐不敬，\n絕。 三 元狩三年，\n封何曾孫恭侯慶元年。\n 酇三 元狩六年，\n侯壽成元年。\n 十 元封四年，\n壽成為太常，\n犧牲不如令，\n國除。|\n 一||\n曲周| 以將軍從起岐，\n攻長社以南，\n別定漢中及蜀，\n定三秦，\n擊項羽，\n侯，四千八百戶。|\n七 六年正月丙午，\n景侯酈商元年。|\n 七|八|二十三 元年，\n侯寄元年。|\n 九 有罪。\n 繆七 中三年，\n封商他子靖侯堅元年。|\n 九 元光四年，\n康侯遂元年。\n 五 元朔三年，\n侯宗元年。\n 十一 元鼎二年，\n侯終根元年。\n 二十八 後元二年，\n侯終根坐咒詛誅，\n國除。|\n 六||\n絳| 以中涓從起沛，\n至霸上，\n為侯。\n定三秦，\n食邑，\n為將軍。\n入漢，\n定隴西，\n擊項羽，\n守嶢關，\n定泗水、\n東海。\n八千一百戶。|\n七 六年正月丙午，\n武侯周勃元年。|\n 七|八 其四年為太尉。|\n 十一 元年，\n為右丞相，\n三年，\n免。復為丞相。\n 六 十二年，\n侯勝之元年。\n 條六 後二年，\n封勃子亞夫元年。|\n 十三 其三年，\n為太尉；\n七年，\n為丞相。\n有罪，\n國除。\n 平曲三 後元年，\n封勃子恭侯堅元年。|\n 十六 元朔五年，\n侯建德元年。\n 十二 元鼎五年，\n侯建德坐酎金，\n國除。|\n 四||\n舞陽| 以舍人起沛，\n從至霸上，\n為侯。\n入漢，\n定三秦，\n為將軍，\n擊項籍，\n再益封。\n從破燕，\n執韓信，\n侯，五千戶。|\n七 六年正月丙午，\n武侯樊噲元年。\n 　其七年，\n為將軍、\n相國三月。|\n 六 一 七年，\n侯伉元年。\n呂須子。|\n 八 坐呂氏誅，\n族。| 二十三 元年，\n封樊噲子荒侯市人元年。|\n 六 七年，\n侯它廣元年。\n 六 中六年，\n侯它廣非市人子，\n國除。|\n 　|\n五||\n潁陰| 以中涓從起碭，\n至霸上，\n為昌文君。\n入漢，\n定三秦，\n食邑。\n以車騎將軍屬淮陰，\n定齊、\n淮南及下邑，\n殺項籍，\n侯，五千戶。|\n七 六年正月丙午，\n懿侯灌嬰元年。|\n 七|八|四 其一，\n為太尉；\n三，為丞相。\n 十九 五年，\n平侯何元年。|\n 九 七 中三年，\n侯彊元年。|\n 六 有罪，\n絕。 九 元光二年，\n封嬰孫賢為臨汝侯。\n侯賢元年。\n 元朔五年，\n侯賢行賕罪，\n國除。|\n 九||\n汾陰| 初起以職志擊破秦，\n入漢，\n出關，\n以內史堅守敖倉，\n以御史大夫定諸侯，\n比清陽侯，\n二千八百戶。|\n七 六年正月丙午，\n悼侯周昌元年。|\n 三 建平四 四年，\n哀侯開方元年。|\n 八|四 前五年，\n侯意元年。\n 十三 有罪，\n絕。| 安陽八 中二年，\n封昌孫左車。|\n 建元元年，\n有罪，\n國除。|\n十六||\n梁鄒| 兵初起，\n以謁者從擊破秦，\n入漢，\n以將軍擊定諸侯功，\n比博陽侯，\n二千八百戶。|\n七 六年正月丙午，\n孝侯武儒元年。|\n 四 三 五年，\n侯最元年。|\n 八|二十三|十六|六 元光元年，\n頃侯嬰齊元年。\n 三 元光四年，\n侯山柎元年。\n 二十 元鼎五年，\n侯山柎坐酎金，\n國除。|\n 二十||\n成| 兵初起，\n以舍人從擊秦，\n為都尉；\n入漢，\n定三秦。\n出關，\n以將軍定諸侯功，\n比厭次侯，\n二千八百戶。|\n七 六年正月丙午，\n敬侯董渫元年。|\n 七 元年，\n康侯赤元年。|\n 八|二十三|六 有罪，\n絕。 節氏五 中五年，\n復封康侯赤元年。|\n 三 建元四年，\n恭侯罷軍元年。\n 五 元光三年，\n侯朝元年。\n 十二 元狩三年，\n侯朝為濟南太守，\n與成陽王女通，\n不敬，\n國除。|\n 二十五||\n蓼| 以執盾前元年從起碭，\n以左司馬入漢，\n為將軍，\n三以都尉擊項羽，\n屬韓信，\n功侯。|\n七 六年正月丙午，\n侯孔藂元年。|\n 七|八|八 十五 九年，\n侯臧元年。|\n 十六|十四 元朔三年，\n侯臧坐為太常，\n南陵橋壞，\n衣冠車不得度，\n國除。|\n 三十||\n費| 以舍人前元年從起碭，\n以左司馬入漢，\n用都尉屬韓信，\n擊項羽有功，\n為將軍，\n定會稽、\n浙江、\n湖陽，\n侯。|七 六年正月丙午，\n圉侯陳賀元年。|\n 七|八|二十三 元年，\n共侯常元年。|\n 一 二年，\n侯偃元年。\n中二年，\n有罪，\n絕。 八 中六年，\n封賀子侯最元年。\n 巢四 後三年，\n最薨，\n無後，\n國除。|\n 　|\n　||\n陽夏| 以特將將卒五百人，\n前元年從起宛、\n朐，至霸上，\n為侯，\n以游擊將軍別定代，\n已破臧荼，\n封豨為陽夏侯。|\n五 六年，\n正月丙午，\n侯陳豨元年。\n 十年，\n八月，\n豨以趙相國將兵守代。\n漢使召豨，\n豨反，\n以其兵與王黃等略代，\n自立為王。\n漢殺豨靈丘。|\n 　|\n　|　|\n　|　|\n　||\n隆慮|以卒從起碭，\n以連敖入漢，\n以長鈹都尉 擊項羽，\n有功，\n侯。| 七 六年正月丁未，\n哀侯周灶元年。|\n 七|八|十七 六 後二年，\n侯通元年。|\n 七 中元年，\n侯通有罪，\n國除。|\n 　|\n三十四||\n陽都| 以趙將從起鄴，\n至霸上，\n為樓煩將，\n入漢，\n定三秦，\n別降翟王，\n屬悼武王，\n殺龍且彭城，\n為大司馬；\n破羽軍葉，\n拜為將軍，\n忠臣，\n侯，七千八百戶。|\n七 六年正月戊申，\n敬侯丁復元年。|\n 七|五 三 六年，\n趮侯甯元年。|\n 九 十四 十年，\n侯安成元年。|\n 一 二年，\n侯安成有罪，\n國除。|\n 　|\n十七||\n新陽|以漢五年用左令尹初從，\n功比堂邑侯，\n千戶。|\n七 六年正月壬子，\n胡侯呂清元年。|\n 三 四 四年，\n頃侯臣元年。|\n 八|六 二 七年，\n懷侯義元年。\n 十五 九年，\n惠侯它元年。|\n 四 五 五年，\n恭侯善元年。\n 七 中三年，\n侯譚元年。|\n 二十八 元鼎五年，\n侯譚坐酎金，\n國除。|\n 八十一||\n東武|以戶衛 起薛，\n屬悼武王，\n破秦軍杠里，\n楊熊軍曲遇，\n入漢，\n為越 將軍，\n定三秦，\n以都尉堅守敖倉，\n為將軍，\n破籍軍，\n功侯，\n二千戶。|\n 七 六年正月戊午，\n貞侯郭蒙元年。|\n 七|五 三 六年，\n侯它元年。|\n 二十三|五 六年，\n侯它棄市，\n國除。|\n 　|\n四十一||\n汁方| 以趙將前三年從定諸侯，\n侯，二千五百戶，\n功比平定侯。\n齒故沛豪，\n有力，\n與上有郄，\n故晚從。|\n七 六年三月戊子，\n肅侯雍齒元年。|\n 二 五 三年，\n荒侯巨元年。|\n 八| 二十三| 二 十 三年，\n侯野元年。\n 四 中六年，\n終侯桓元年。|\n 二十八 元鼎五年，\n終侯桓坐酎金，\n國除。|\n 五十七||\n棘蒲| 以將軍前元年率將二千五百人起薛，\n別救東阿，\n至霸上，\n二歲十月入漢，\n擊齊歷下軍田既，\n功侯。|\n七 六年三月丙申，\n剛侯陳武元年。|\n 七|八|十六 後元年，\n侯武薨。\n嗣子奇反，\n不得置後，\n國除。|\n 　|\n　|十三||\n都昌|以舍人前元年從起沛，\n以騎隊率先降翟王，\n虜章邯，\n功侯。|\n七 六年三月庚子，\n莊侯朱軫元年。|\n 七|八 元年，\n剛侯率元年。|\n 七 十六 八年，\n夷侯詘元年。|\n 二 元年，\n恭侯偃元年。\n 五 三年，\n侯辟彊元年。\n 中元年，\n辟彊薨，\n無後，\n國除。|\n 　|\n二十三||\n武彊| 以舍人從至霸上，\n以騎將入漢。\n還擊項羽，\n屬丞相甯，\n功侯，\n用將軍擊黥布，\n侯。|七 六年三月庚子，\n莊侯莊不識元年。|\n 七|六 二 七年，\n簡侯嬰元年。|\n 十七 六 後二年，\n侯青翟元年。|\n  十六| 二十五 元鼎二年，\n侯青翟坐為丞相與長史朱買臣等逮御史大夫湯不直，\n國除。|\n 三十三||\n貰|以越戶將從破秦，\n入漢，\n定三秦，\n以都尉擊項羽，\n千六百戶，\n功比臺侯。|\n二 六年，\n三月庚子，\n齊侯呂元年。\n 五 八年，\n恭侯方山元年。|\n 七|八|二 元年，\n煬侯赤元年。\n 十二 十二年，\n康侯遺元年。|\n 十六|十六 元朔五年，\n侯倩 元年。\n 八 元鼎元年，\n侯倩坐殺人棄市，\n國除。|\n 三十六||\n海陽|以越隊將從破秦，\n入漢定三秦，\n以都尉擊頨羽，\n侯，千八百戶。|\n七 六年三月庚子，\n齊信侯搖毋餘元年。|\n 二 五 三年，\n哀侯招攘元年。|\n 四 四 五年，\n康侯建元年。|\n 二十三|三 四年，\n哀侯省元年。\n 十 中六年，\n侯省薨，\n無後，\n國除。|\n 　|\n三十七||\n南安|以河南將軍漢王三年降晉陽，\n以亞將破臧荼，\n侯，九百戶。|\n七 六年三月庚子，\n莊侯宣虎元年。|\n 七|八|八 十一 九年，\n共侯戎元年。\n 四 後四年，\n侯千秋元年。|\n 七 中元年，\n千秋坐傷人免。|\n 　|\n六十三||\n肥如|以魏太僕三年初從，\n以車騎都尉破龍且及彭城，\n侯，千戶。|\n七 六年三月庚子，\n敬侯蔡寅元年。|\n 七|八|二 十四 三年，\n莊侯成元年。\n 七 後元年，\n侯奴元年。|\n 元年，\n侯奴薨，\n無後，\n國除。|\n　|六十六||\n曲城| 以曲城戶將卒三十七人初從起碭，\n至霸上，\n為執珪，\n為二隊將，\n屬悼武王，\n入漢，\n定三秦，\n以都尉破項羽軍陳下，\n功侯，\n四千戶。\n為將軍，\n擊燕、\n代，拔之。|\n七 六年三月庚子，\n圉侯蠱逢元年。|\n 七|八|八 元年，\n侯捷元年。\n有罪，\n絕。 五 後三年，\n復封恭侯捷元年。|\n 十三 有罪，\n絕。 垣五 中五年，\n復封恭侯捷元年。|\n 一 建元二年，\n侯皋柔元年。\n 二十五 元鼎三年，\n侯皋柔坐為汝南太守知民不用赤側錢為賦，\n 國除。|\n 十八||\n河陽| 以卒前元年起碭從，\n以二隊將入漢，\n擊項羽，\n身得郎將處，\n功侯。\n以丞相定齊地。|\n七 六年三月庚子，\n莊侯陳涓元年。|\n 七|八|三 元年，\n侯信元年。\n 四年，\n侯信坐不償人責過六月，\n奪侯，\n國除。|\n 　|\n　|二十九||\n淮陰| 兵初起，\n以卒從項梁，\n梁死屬項羽為郎中，\n至咸陽，\n亡從入漢，\n為連敖典客，\n蕭何言為大將軍，\n別定魏、\n齊，為王，\n徙楚，\n坐擅發兵，\n廢為淮陰侯。|\n五 六年四月，\n侯韓信元年。\n 十一年，\n信謀反關中，\n呂后誅信，\n夷三族，\n國除。|\n 　|\n　|　|\n　|　|\n　||\n芒| 以門尉前元年初起碭，\n至霸上，\n為武定君，\n入漢，\n還定三秦，\n以都尉擊項羽，\n侯。|三 六年，\n侯昭元年。\n 九年，\n侯昭有罪，\n國除。|\n 　|\n　|　|\n張十一 孝景三年，\n昭以故芒侯將兵從太尉亞夫擊吳楚有功，\n復侯。\n 三 後元年三月，\n侯申元年。|\n 十七 元朔六年，\n侯申坐尚南宮公主 不敬，\n國除。|\n 　||\n\n故市| 以執盾初起，\n入漢，\n為河上守，\n遷為假相，\n擊項羽，\n侯，千戶，\n功比平定侯。|\n三 六年四月癸未，\n侯閻澤赤元年。\n 四 九年，\n夷侯毋害元年。|\n 七|八|十九 四 後四年，\n戴侯續元年。|\n 四 十二 孝景五年，\n侯穀嗣。|\n 二十八 元鼎五年，\n侯穀坐酎金，\n國除。|\n 五十五||\n柳丘| 以連敖從起薛，\n以二隊將入漢，\n定三秦，\n以都尉破項籍軍，\n為將軍。\n侯，千戶。|\n七 六年六月丁亥，\n齊侯戎賜元年。|\n 七|四 四 五年，\n定侯安國元年。|\n 二十三|三 四年，\n敬侯嘉成元年。\n 十 後元年，\n侯角嗣，\n有罪，\n國除。|\n 　|\n二十六||\n魏其| 以舍人從沛，\n以郎中入漢，\n為周信侯，\n定三秦，\n遷為郎中騎將，\n破籍東城，\n侯，千戶。|\n七 六年六月丁亥，\n莊侯周定元年。|\n 七|四 四 五年，\n侯閒元年。|\n 二十三|　|\n四十四||\n祁| 以執盾漢王三年初起從晉陽，\n以連敖擊項籍，\n漢王敗走，\n賀方將軍擊楚，\n追騎以故不得進。\n漢王顧謂賀：\n「子留彭城，\n用執圭東擊羽，\n急絕其近壁。」\n侯，千四百戶。|\n七 六年六月丁亥，\n穀侯繒賀元年。|\n 七|八|十一 十二 十二年，\n頃侯湖元年。|\n 五 十一 六年，\n侯它元年。|\n 八 元光二年，\n侯它坐從射擅罷，\n不敬，\n國除。|\n 五十一||\n平| 兵初起，\n以舍人從擊秦，\n以郎中入漢，\n以將軍定諸侯，\n守洛陽，\n功侯，\n比費侯賀，\n千三百戶。|\n六 六年六月丁亥，\n悼侯沛嘉元年。\n 一 十二年，\n靖侯奴元年。|\n 七|八|十五 八 十六年，\n侯執元年。|\n 十一 中五年，\n侯執有罪，\n國除。|\n 　|\n三十二||\n魯| 以舍人從起沛，\n至咸陽為郎中，\n入漢，\n以將軍從定諸侯，\n侯，四千八百戶，\n功比舞陽侯。\n死事，\n母代侯。|\n七 六年中，\n母侯疵元年。|\n 七|四 五年，\n母侯疵薨，\n無後，\n國除。|\n 　|\n　|　|\n七||\n故城| 兵初起，\n以謁者從，\n入漢，\n以將軍擊諸侯，\n以右丞相備守淮陽功，\n比厭次侯，\n二千戶。|\n七 六年中，\n莊侯尹恢元年。|\n 二 五 三年，\n侯開方元年。|\n 二 三年，\n侯方奪侯，\n為關內侯。|\n 　|\n　|　|\n二十六||\n任|以騎都尉漢五年從起東垣，\n擊燕、\n代，屬雍齒，\n有功，\n侯。為車騎將軍。|\n七 六年，\n侯張越 元年。|\n 七|二 三年，\n侯越坐匿死罪，\n免為庶人，\n國除。|\n 　|\n　|　|\n　||\n棘丘| 以執盾隊史前元年從起碭，\n破秦，\n以治粟內史入漢，\n以上郡守擊定西魏地，\n功侯。|\n七 六年，\n侯襄 元年。|\n 七|四 四年，\n侯襄奪侯，\n為士伍，\n國除。|\n 　|\n　|　|\n　||\n阿陵| 以連敖前元年從起單父，\n以塞疏入漢。|\n七 六年七月庚寅，\n頃侯郭亭元年。|\n 七|八|二 二十一 三年，\n惠侯歐元年。|\n 一八 前二年，\n侯勝客元年。\n 有罪，\n絕。 南四 中六年，\n靖侯延居元年。|\n 十一 元光六年，\n侯則元年。\n 十七 元鼎五年，\n侯則坐酎金，\n國除。|\n 二十七||\n昌武| 初起以舍人從，\n以郎中入漢，\n定三秦，\n以郎中將擊諸侯，\n侯，九百八十戶，\n比魏其侯。|\n七 六年七月庚寅，\n靖信侯單甯元年。|\n 五 二 六年，\n夷侯如意元年。|\n 八|二十三|十 六 中四年，\n康侯賈成元年。|\n 十 元光五年，\n侯得元年。\n 四 元朔三年，\n侯得坐傷人二旬內死，\n棄市，\n國除。|\n 四十五||\n高苑|初起以舍人從，\n入漢，\n定三秦，\n以中尉破籍，\n侯，千六百戶，\n比斥丘侯。|\n七 六年七月戊戌，\n制侯丙倩元年。|\n 七 元年，\n簡侯得元年。|\n 八|十五 八 十六年，\n孝侯武元年。|\n 十六|二 建元元年，\n侯信元年。\n 建元三年，\n侯信坐出入屬車閒，\n奪侯，\n國除。|\n 四十一||\n宣曲| 以卒從起留，\n以騎將入漢，\n定三秦，\n破籍軍滎陽，\n為郎騎將，\n破鍾離昧軍固陵，\n侯，六百七十戶。|\n七 六年七月戊戌，\n齊侯丁義元年。|\n 七|八|十 十三 十一年，\n侯通元年。|\n 四 有罪，\n除。 發婁 中五年，\n復封侯通元年。\n 中六年，\n侯通有罪，\n國除。|\n 　|\n四十三||\n絳陽| 以越將從起留，\n入漢，\n定三秦，\n擊臧荼，\n侯，七百四十戶。\n從攻馬邑及布。|\n七 六年七月戊戌，\n齊侯華無害元年。|\n 七|八|三 十六 四年，\n恭侯勃齊元年。\n 四 後四年，\n侯祿元年。|\n 三 四年，\n侯祿坐出界，\n有罪，\n國除。|\n 　|\n四十六||\n東茅| 以舍人從起碭，\n至霸上，\n以二隊入漢，\n定三秦，\n以都尉擊項羽，\n破臧荼，\n侯。捕韓信，\n為將軍，\n益邑千戶。|\n七 六年八月丙辰，\n敬侯劉釗元年。|\n 七|八|二 三年，\n侯吉元年。\n 十三 十六年，\n侯吉奪爵，\n國除。|\n 　|\n　|四十八||\n斥丘| 以舍人從起豐，\n以左司馬入漢，\n以亞將攻籍，\n剋敵，\n為東郡都尉，\n擊破籍武城，\n侯，為漢中尉，\n擊布，\n為斥丘侯，\n 千戶。|\n 七 六年八月丙辰，\n懿侯唐厲元年。|\n 七|八|八 十三 九年，\n恭侯鼂元年。\n 二 後六年，\n侯賢元年。|\n 十六|二十五 元鼎二年，\n侯尊元年。\n 三 元鼎五年，\n侯尊坐酎金，\n國除。|\n 四十||\n臺| 以舍人從起碭，\n用隊率入漢，\n以都尉擊籍，\n籍死，\n轉擊臨江，\n屬將軍賈，\n功侯。\n以將軍擊燕。|\n七 六年八月甲子，\n定侯戴野元年。|\n 七|八|三 二十 四年，\n侯才元年。|\n 二 三年，\n侯才反，\n國除。|\n 　|\n三十五||\n安國| 以客從起豐，\n以廄將別定東郡、\n南陽，\n從至霸上。\n入漢，\n守豐。\n上東，\n因從戰不利，\n奉孝惠、\n魯元出睢水中，\n及堅守豐，\n封雍侯，\n五千戶。|\n七 六年八月甲子，\n武侯王陵元年。\n定侯安國。|\n 七 其六年，\n為右丞相。|\n 七 一 八年，\n哀侯忌元年。|\n 二十三 元年，\n終侯游元年。|\n 十六|二十 建元元年，\n三月，\n安侯辟方元年。\n 八 元狩三年，\n侯定元年。\n元鼎五年，\n侯定坐酎金，\n國除。|\n 十二||\n樂成| 以中涓騎從起碭中，\n為騎將，\n入漢，\n定三秦，\n侯。以都尉擊籍，\n屬灌嬰，\n殺龍且，\n更為樂成侯，\n千戶。|\n七 六年八月甲子，\n節侯丁禮元年。|\n 七|八|四 十八 五年，\n夷侯馬從元年。\n 一 後七年，\n武侯客元年。|\n 十六|二十五 元鼎二年，\n侯義元年。\n 三 元鼎五年，\n侯義坐言五利侯不道，\n棄市，\n國除。|\n 四十二||\n辟陽|以舍人初起，\n侍呂后、\n孝惠沛三歲十月，\n呂后入楚，\n食其從一歲，\n侯。|七 六年八月甲子，\n幽侯審食其元年。|\n 七|八|三 二十 四年，\n侯平元年。|\n 二 三年，\n平坐反，\n國除。|\n 　|\n五十九||\n安平| 以謁者漢王三年初從，\n定諸侯，\n有功秩，\n舉蕭何，\n功侯，\n二千戶。|\n七 六年八月甲子，\n敬侯諤千秋元年。|\n 二 五 孝惠三年，\n簡侯嘉元年。|\n 七 一 八年，\n頃侯應元年。|\n 十三 十 十四年，\n煬侯寄元年。|\n 十五 一 後三年，\n侯但元年。|\n 十八 元狩元年，\n坐與淮南王女陵通，\n遺淮南書稱臣盡力，\n棄市，\n國除。|\n 六十一||\n蒯成| 以舍人從起沛，\n至霸上，\n侯。入漢，\n定三秦，\n食邑池陽。\n擊項羽軍滎陽，\n絕甬道，\n從出，\n度平陰，\n遇淮陰侯軍襄國。\n楚漢約分鴻溝，\n以緤為信，\n戰不利，\n不敢離上，\n侯，三千三百戶。|\n七 六年八月甲子，\n尊侯周緤元年。\n 十二年十月乙未，\n定蒯成。|\n 七|八|五 緤薨，\n子昌代。\n有罪，\n絕，國除。|\n 鄲一 中元年，\n封緤子康侯應元年。\n 八 中二年，\n侯中居元年。|\n 二十六 元鼎三年，\n居坐為太常有罪，\n國除。|\n 二十二||\n北平| 以客從起陽武，\n至霸上，\n為常山守，\n得陳餘，\n為代相，\n徙趙相，\n侯。為計相四歲，\n淮南相十四歲。\n千三百戶。|\n七 六年八月丁丑，\n文侯張倉元年。|\n 七|八|二十三 其四為丞相。\n 五歲罷。|\n 五 八 六年，\n康侯奉元年。\n 三 後元年，\n侯預元年。|\n 四 建元五年，\n侯預坐臨諸侯喪後，\n不敬，\n國除。|\n 六十五||\n高胡|以卒從起杠里，\n入漢，\n以都尉擊籍，\n以都尉定燕，\n侯，千戶。|\n七 六年中，\n侯陳夫乞元年。|\n 七|八|四 五年，\n殤侯程嗣。\n薨，無後，\n國除。|\n 　|\n　|八十二||\n厭次|以慎將前元年從起留，\n入漢，\n以都尉守廣武，\n功侯。|\n七 六年中，\n侯元頃元年。|\n 七|八|五 元年，\n侯賀元年。\n 六年，\n侯賀謀反，\n國除。|\n 　|\n　|二十四||\n平皋|項它，\n漢六年以碭郡長初從，\n賜姓為劉氏；\n功比戴侯彭祖，\n五百八十戶。|\n六 七年十月癸亥，\n煬侯劉它元年。|\n 四 三 五年，\n恭侯遠元年。|\n 八|二十三|十六 元年，\n節侯光元年。|\n 二十八 建元元年，\n侯勝元年。\n 元鼎五年，\n侯勝坐酎金，\n國除。|\n 百二十一||\n復陽|以卒從起薛，\n以將軍入漢，\n以右司馬擊項籍，\n侯，千戶。|\n六 七年十月甲子，\n剛侯陳胥元年。|\n 七|八|十 十三 十一年，\n恭侯嘉元年。|\n 五 十一 六年，\n康侯拾元年。|\n 十二 元朔元年，\n侯彊元年。\n 七 元狩二年，\n坐父拾非嘉子，\n國除。|\n 四十九||\n陽河|以中謁者從入漢，\n以郎中騎從定諸侯，\n侯五百戶，\n功比高胡侯。|\n三 七年十月甲子，\n齊哀侯元年。\n 三 十年，\n侯安國元年。|\n 七|八|二十三|十 六 中四年，\n侯午元年。\n中絕。|\n 二十七 元鼎四年，\n恭侯章元年。\n 埤山三 元封元年，\n侯仁元年。\n 二十 征和三年，\n十月，\n仁與母坐祝詛，\n大逆無道，\n國除。|\n 八十三||\n朝陽|以舍人從起薛，\n以連敖入漢，\n以都尉擊項羽，\n後攻韓王信，\n侯，千戶。|\n六 七年三月壬寅，\n齊侯華寄元年。|\n 七|八 元年，\n文侯要元年。|\n 十三 十 十四年，\n侯當元年。|\n 十六|十三 元朔二年，\n侯當坐教人上書枉法罪，\n國除。|\n 六十九||\n棘陽| 以卒從起胡陵，\n入漢，\n以郎將迎左丞相軍以擊項籍，\n侯，千戶。|\n六 七年七月丙申，\n莊侯 杜得臣元年。|\n 七|八|五 十八 六年，\n質侯但元年。|\n 十六|九 元光四年，\n懷侯武元年。\n 七 元朔五年，\n侯武薨，\n無後，\n國除。|\n 八十一||\n涅陽| 以騎士漢王二年從出關，\n以郎將擊斬項羽，\n侯，千五百戶，\n比杜衍侯。|\n六 七年中，\n莊侯 呂勝元年。|\n 七|八|四 五年，\n莊侯子成實非子，\n不當為侯，\n國除。|\n 　|\n　|百四||\n平棘|以客從起亢父，\n斬章邯所署蜀守，\n用燕相侯，\n千戶。|\n六 七年中，\n懿侯執元年。|\n 七|七 一 八年，\n侯辟彊元年。|\n 五 六年，\n侯辟彊有罪，\n為鬼薪，\n國除。|\n 　|\n　|六十四||\n羹頡| 以高祖兄子從軍，\n擊反韓王信，\n為郎中將。\n信母嘗有罪高祖微時，\n太上憐之，\n故封為羹頡侯。|\n六 七年中，\n侯劉信元年。|\n 七|元年，\n信有罪，\n削爵一級，\n為關內侯。|\n　|　|\n　|　||\n\n深澤|以趙將漢王三年降，\n屬淮陰侯，\n定趙、\n齊、楚，\n以擊平城，\n侯，七百戶。|\n五 八年十月癸丑，\n齊侯趙將夜元年。|\n 七|一 奪，\n絕。 三年復封，\n一年絕。|\n 四 十四年，\n復封將夜元年。\n 六 後二年，\n戴侯頭元年。|\n 二 七 三年，\n侯循元年。\n罪，絕。\n 更五 中五年，\n封頭子夷侯胡元年。|\n 十六 元朔五年，\n夷侯胡薨，\n無後，\n國除。|\n 九十八||\n柏至|以駢憐從起昌邑，\n以說衛入漢，\n以中尉擊籍，\n侯，千戶。|\n六 七年十月戊辰，\n靖侯許溫元年。|\n 七|一 二年，\n有罪，\n絕。 六 三年，\n復封溫如故。|\n 十四 元年，\n簡侯祿元年。\n 九 十五年，\n哀侯昌元年。|\n 十六|七 元光二年，\n共侯安如元年。\n 十三 元狩三年，\n侯福元年。\n 五 元鼎二年，\n侯福有罪，\n國除。|\n 五十八||\n中水| 以郎中騎將漢王元年從起好畤，\n以司馬擊龍且，\n復共斬項羽，\n侯，千五百戶。|\n六 七年正月己酉，\n莊侯 呂馬童元年。|\n 七|八|九 三 十年，\n夷侯假元年。\n 十一 十三年，\n共侯青肩元年。|\n 十六|五 建元六年，\n靖侯德元年。\n 一 元光元年，\n侯宜成元年。\n 二十三 元鼎五年，\n宜成坐酎金，\n國除。|\n 百一||\n杜衍|以郎中騎漢王三年從起下邳，\n屬淮陰，\n從灌嬰共斬項羽，\n侯，千七百戶。|\n六 七年正月己酉，\n莊侯王翳元年| 七|五 三 六年，\n共侯福元年。|\n 四 七 五年，\n侯市臣元年。\n 十二 十二年，\n侯翕元年。|\n 十二 有罪，\n絕。 三 後元年，\n復封翳子彊侯郢人元年。|\n 九 元光四年，\n侯定國元年。\n 十二 元狩四年，\n侯定國有罪，\n國除。|\n 百二||\n赤泉|以郎中騎漢王二年從起杜，\n屬淮陰，\n後從灌嬰共斬項羽，\n侯，千九百戶。|\n六 七年正月己酉，\n莊侯楊喜元年。|\n 七| 元年，\n奪，絕。\n 七 二年，\n復封。|\n 十一 十二 十二年，\n定侯殷元年。|\n 三 四年，\n侯無害元年。\n 六 有罪，\n絕。 臨汝五 中五年，\n復封侯無害元年。|\n 七 元光二年，\n侯無害有罪，\n國除。|\n 百三||\n栒| 以燕將軍漢王四年從曹咎軍，\n為燕相，\n告燕王荼反，\n侯，以燕相國定盧奴，\n千九百戶。|\n五 八年十月丙辰，\n頃侯溫疥元年。|\n 七|八|五 十七 六年，\n文侯仁元年。\n 一 後七年，\n侯河元年。|\n 十 中四年，\n侯河有罪，\n國除。|\n 　|\n九十一||\n武原| 漢七年，\n以梁將軍初從擊韓信、\n陳豨、\n黥布功，\n侯，二千八百戶，\n功比高陵。|\n五 八年十二月丁未，\n靖侯衛胠元年。|\n 三 四 四年，\n共侯寄元年。|\n 八|二十三|三 四年，\n侯不害元年。\n 十三 後二年，\n不害坐葬過律，\n國除。|\n 　|\n九十三||\n磨| 以趙衛將軍漢王三年從起盧奴，\n擊項羽敖倉下，\n為將軍，\n攻臧荼有功，\n侯，千戶。|\n五 八年七月癸酉，\n簡侯程黑元年。|\n 七|二 六 三年，\n孝侯釐元年。|\n 十六 七 後元年，\n侯竈元年。|\n 七 中元年，\n竈有罪，\n國除。|\n 　|\n九十二||\n槀|高帝七年，\n為將軍，\n從擊代陳豨有功，\n侯，六百戶。|\n五 八年十二月丁未，\n祗侯陳錯元年。|\n 二 五 三年，\n懷侯嬰元年。|\n 八|六 十四 七年，\n共侯應元年。\n 三 後五年，\n侯安元年。|\n 十六|十二 不得，\n千秋父。\n 七 元狩二年，\n侯千秋元年。\n 九 元鼎五年，\n侯千秋坐酎金，\n國除。|\n 百二十四||\n宋子|以漢三年以趙羽林將初從，\n擊定諸侯，\n功比磨侯，\n五百四十戶。|\n四 八年十二月丁卯，\n惠侯許瘛元年。\n 一 十二年，\n共侯不疑元年。|\n 七|八|九 十四 十年，\n侯九元年。|\n 八 中二年，\n侯九坐買塞外禁物罪，\n國除。|\n 　|\n九十九||\n猗氏|以舍人從起豐，\n入漢，\n以都尉擊項羽，\n侯，二千四百戶。|\n五 八年三月丙戌，\n敬侯陳遫元年。|\n 六 一 七年，\n靖侯交元年。|\n 八|二十三|二 三年，\n頃侯差元年。\n薨，無後，\n國除。|\n 　|\n五十||\n清|以弩將初起，\n從入漢，\n以都尉擊項羽、\n代，侯，\n比彭侯，\n千戶。|\n五 八年三月丙戌，\n簡侯空中元年。|\n 七 元年，\n頃侯聖元年。|\n 八|七 十六 八年，\n康侯鮒元年。|\n 十六|二十 元狩三年，\n恭侯石元年。\n 七 元鼎四年，\n侯生元年。\n 一 元鼎五年，\n生坐酎金，\n國除。|\n 七十一||\n彊|以客吏初起，\n從入漢，\n以都尉擊項羽、\n代，侯，\n比彭侯千戶。|\n三 八年三月丙戌，\n簡侯留勝元年。\n 二 十一年，\n戴侯章元年。|\n 七|八|十二 十三年，\n侯服元年。\n 二 十五年，\n侯服有罪，\n國除。|\n 　|\n　|七十二||\n彭|以卒從起薛，\n以弩將入漢，\n以都尉擊項羽、\n代，侯，\n千戶。|\n五 八年三月丙戌，\n簡侯秦同元年。|\n 七|八|二 二十一 三年，\n戴侯執元年。|\n 二 三年，\n侯武元年。\n 十一 後元年，\n侯武有罪，\n國除。|\n 　|\n七十||\n吳房| 以郎中騎將漢王元年從起下邽，\n擊陽夏，\n以都尉斬項羽，\n有功，\n侯，七百戶。|\n五 八年三月辛卯，\n莊侯楊武元年。|\n 七|八|十二 十一 十三年，\n侯去疾元年。|\n 十四 後元年，\n去疾有罪，\n國除。|\n 　|\n九十四||\n甯|以舍人從起碭，\n入漢，\n以都尉擊臧荼功，\n侯，千戶。|\n五 八年四月辛酉，\n莊侯魏選元年。|\n 七|八|十五 八 十六年，\n恭侯連元年。|\n 三 元年，\n侯指元年。\n 四年，\n侯指坐出國界，\n有罪，\n國除。|\n 　|\n七十八||\n昌|以齊將漢王四年從淮陰侯起無鹽，\n定齊，\n擊籍及韓王信於代，\n侯，千戶。|\n五 八年六月戊申，\n圉侯盧卿元年。|\n 七|八|十四 九 十五年，\n侯通元年。|\n 二 三年，\n侯通反，\n國除。|\n 　|\n百九||\n共| 以齊將漢王四年從淮陰侯起臨淄，\n擊籍及韓王信於平城，\n有功，\n侯，千二百戶。|\n五 八年六月壬子，\n莊侯盧罷師元年。|\n 七|八|六 七年，\n惠侯黨元年。\n 八 十五年，\n懷侯商元年。\n 五 後四年，\n侯商薨，\n無後，\n國除。|\n 　|\n　|百十四||\n閼氏|以代太尉漢王三年降，\n為鴈門守，\n以特將平代反寇，\n侯，千戶。|\n四 八年六月壬子，\n節侯馮解敢元年。\n 一 十二年，\n恭侯它元年。\n薨，無後，\n絕。|| 　|\n十四 二年，\n封恭侯遺腹子文侯遺元年。\n 八 十六年，\n恭侯勝之元年。|\n 五 十一 前六年，\n侯平元年。|\n 二十八 元鼎五年，\n侯平坐酎金，\n國除。|\n 百||\n安丘| 以卒從起方與，\n屬魏豹，\n二歲五月，\n以執鈹入漢，\n以司馬擊籍，\n以將軍定代，\n侯，三千戶。|\n五 八年七月癸酉，\n懿侯張說元年。|\n 七|八|十二 十一 十三年，\n恭侯奴元年。|\n 二 一 三年，\n敬侯執元年。\n 十三 四年，\n康侯訢元年。|\n 十八 元狩元年，\n侯指元年。\n 九 元鼎四年，\n侯指坐入上林謀盜鹿，\n國除。|\n 六十七||\n合陽| 高祖兄。\n兵初起，\n侍太公守豐，\n天下已平，\n以六年正月立仲為代王。\n高祖八年，\n匈奴攻代，\n王棄國亡，\n廢為合陽侯。|\n五 八年九月丙子，\n侯劉仲元年。|\n 二 仲子濞，\n為吳王。\n 以子吳王故，\n尊仲謚為代頃侯。|\n 　|\n　|　|\n　|　||\n\n襄平| 兵初起，\n紀成以將軍從擊破秦，\n入漢，\n定三秦，\n功比平定侯。\n戰好畤，\n死事。\n子通襲成功，\n侯。|五 八年後九月丙午，\n侯紀通元年。|\n 七|八|二十三|九 七 中三年，\n康侯相夫元年。|\n 十二 元朔元年，\n侯夷吾元年。\n 十九 元封元年，\n夷吾薨，\n無後，\n國除。|\n 　||\n\n龍|以卒從，\n漢王元年起霸上，\n以謁者擊籍，\n斬曹咎，\n侯，千戶。|\n五 八年後九月己未，\n敬侯陳署元年。|\n 七|六 二 七年，\n侯堅元年。|\n 十六 後元年，\n侯堅奪侯，\n國除。|\n 　|\n　|八十四||\n繁|以趙騎將從，\n漢三年，\n從擊諸侯，\n侯，比吳房侯，\n千五百戶。|\n四 九年十一月壬寅，\n莊侯彊瞻元年。|\n 四 三 五年，\n康侯昫獨元年。|\n 八|二十三|三 六 四年侯寄元年。\n 七 中三年，\n侯安國元年。|\n 十八 元狩元年，\n安國為人所殺，\n國除。|\n 九十五||\n陸梁|詔以為列侯，\n自置吏，\n受令長沙王。|\n三 九年三月丙辰，\n侯須毋元年。\n 一 十二年，\n共侯桑元年。|\n 七|八|十八 五 後三年，\n康侯慶忌元年。|\n  元年，\n侯冉元年。\n 十六| 二十八 元鼎五年，\n侯冉坐酎金，\n國除。|\n 百三十七||\n高京| 周苛起兵，\n以內史從，\n擊破秦，\n為御史大夫，\n入漢，\n圍取諸侯，\n堅守滎陽，\n功比辟陽。\n苛以御史大夫死事。\n子成為後，\n襲侯。|\n四 九年四月戊寅，\n侯周成元年。|\n 七|八|二十 後五年，\n坐謀反，\n繫死，\n國除，\n絕。| 繩 中元年，\n封成孫應元年。\n 侯平嗣，\n不得元。|\n 元狩四年，\n平坐為太常不繕治園陵，\n不敬，\n國除。|\n六十||\n離|失此侯始所起及所絕。|\n九年四月戊寅，\n鄧弱元年。|\n　|　|\n　|　|\n　|　||\n\n義陵|以長沙柱國侯，\n千五百戶。|\n四 九年九月丙子，\n侯吳程元年。|\n 三 四 四年，\n侯種元年。|\n 六 七年，\n侯種薨，\n無後，\n國除。\n皆失謚。|\n 　|\n　|　|\n百三十四||\n宣平| 兵初起，\n張耳誅秦，\n為相，\n合諸侯兵鉅鹿，\n破秦定趙，\n為常山王。\n陳餘反，\n襲耳，\n棄國，\n與大臣歸漢，\n漢定趙，\n為王。\n卒，子敖嗣。\n其臣貫高不善，\n廢為侯。|\n四 九年四月，\n武侯張敖元年。|\n 七|六 信平薨，\n子偃為魯王，\n國除。|\n 十五 元年，\n以故魯王為南宮侯。\n 八 十六年，\n哀侯歐元年。|\n 九 七 中三年，\n侯生元年。|\n 七 罪，\n絕。 睢陽十八 元光三年，\n封偃孫侯廣元年。\n 十三 元鼎二年，\n侯昌元年。\n太初三年，\n侯昌為太常，\n乏祠，\n國除。|\n 三||\n東陽| 高祖六年，\n為中大夫，\n以河閒守擊陳豨力戰功，\n侯，千三百戶。|\n二 十一年十二月癸巳，\n武侯張相如元年。|\n 七|八|十五 五 十六年，\n共侯殷元年。\n 三 後五年，\n戴侯安國元年。|\n 三 十三 四年，\n哀侯彊元年。|\n 建元元年，\n侯彊薨，\n無後，\n國除。|\n百十八||\n開封|以右司馬漢王五年初從，\n以中尉擊燕，\n定代，\n侯，比共侯，\n二千戶。|\n一 十一年十二月丙辰，\n閔侯陶舍元年。\n 一 十二年，\n夷侯青元年。|\n 七| 八|二十三|九 景帝時，\n為丞相。\n 七 中三年，\n節侯偃元年。|\n 十 元光五年，\n侯睢元年。\n 十八 元鼎五年，\n侯睢坐酎金，\n國除。|\n 百十五||\n沛|高祖兄合陽侯劉仲子，\n侯。|一 十一年十二月癸巳，\n侯劉濞元年。\n 十二年十月辛丑，\n侯濞為吳王，\n國除。|\n 　|\n　|　|\n　|　|\n　||\n慎陽|為淮陰舍人，\n告淮陰侯信反，\n侯，二千戶。|\n二 十一年十二月甲寅，\n侯欒說元年。|\n 七|八|二十二|十二 四 中六年，\n靖侯願之元年。|\n 二十二 建元元年，\n侯買之元年。\n 元狩五年，\n侯買之坐鑄白金棄市，\n國除。|\n 百三十一||\n禾成|以卒漢五年初從，\n以郎中擊代，\n斬陳豨，\n侯，千九百戶。|\n二 十一年正月己未，\n孝侯公孫耳元年。|\n 七|八|四 五年，\n懷侯漸元年。\n 九 十四年，\n侯漸薨，\n無後，\n國除。|\n 　|\n　|百十七||\n堂陽| 以中涓從起沛，\n以郎入漢，\n以將軍擊籍，\n為惠侯。\n坐守滎陽降楚免。\n後復來，\n以郎擊籍，\n為上黨守，\n擊豨，\n侯，八百戶。|\n二 十一年正月己未，\n哀侯孫赤元年。|\n 七|八 元年，\n侯德元年。|\n 二十三|十二 中六年，\n侯德有罪，\n國除。|\n 　|\n七十七||\n祝阿| 以客從起齧桑，\n以上隊將入漢，\n以將軍定魏太原，\n破井陘，\n屬淮陰侯，\n以缻度軍擊籍及攻豨，\n侯，八百戶。|\n二 十一年正月己未，\n孝侯高邑元年。|\n 七|八|四 五年，\n侯成元年。\n 十四 後三年，\n侯成坐事國人過律，\n國除。|\n 　|\n　|七十四||\n長脩| 以漢二年用御史初從出關，\n以內史擊諸侯，\n功比須昌侯，\n以廷尉死事，\n千九百戶。|\n二 十一年正月丙辰，\n平侯杜恬元年。|\n 二 五 三年，\n懷侯中元年。|\n 八|四 十九 五年，\n侯喜元年。|\n 八 罪絕。\n 陽平五 中五年，\n復封；\n侯相夫元年。|\n 三十三 元封四年，\n侯相夫坐為太常與樂令無可當鄭舞人擅繇不如令，\n闌出函谷關，\n國除。|\n 百八||\n江邑| 以漢五年為御史，\n用奇計徙御史大夫周昌為趙相而代之，\n從擊陳豨，\n功侯，\n六百戶。|\n二 十一年正月辛未，\n侯趙堯元年。|\n 七|元年，\n侯堯有罪，\n國除。|\n　|　|\n　|　||\n\n營陵| 以漢三年為郎中，\n擊項羽，\n以將軍擊陳豨，\n得王黃，\n為侯。\n與高祖疏屬劉氏，\n世為衛尉。\n萬二千戶。|\n二 十一年，\n侯劉澤元年。|\n 七|五 六年，\n侯澤為琅邪王，\n國除。|\n 　|\n　|　|\n八十八||\n土軍| 高祖六年為中地守，\n以廷尉擊陳豨，\n侯，千二百戶。\n就國，\n後為燕相。|\n二 十一年二月丁亥，\n武侯宣義元年。|\n 五 二 六年，\n孝侯莫如元年。|\n 八|二十三|二 十四 三年，\n康侯平元年。|\n 五 建元六年，\n侯生元年。\n 八 元朔二年，\n生坐與人妻姦罪，\n國除。|\n 百一十二||\n廣阿| 以客從起沛，\n為御史，\n守豐二歲，\n擊籍，\n為上黨守，\n陳豨反，\n堅守，\n侯，千八百戶。\n後遷御史大夫。|\n二 十一年二月丁亥，\n懿侯任敖元年。|\n 七|八|二 一 三年，\n夷侯竟元年。\n 二十 四年，\n敬侯但元年。|\n 十六|四 建元五年，\n侯越元年。\n 二十一 元鼎二年，\n侯越坐為太常廟酒酸，\n不敬，\n國除。|\n 八十九||\n須昌| 以謁者漢王元年初起漢中，\n雍軍塞陳，\n謁上，\n上計欲還，\n衍言從他道，\n道通，\n後為河閒守，\n陳豨反，\n誅都尉相如，\n功侯，\n千四百戶。|\n二 十一年二月己酉，\n貞侯趙衍元年。|\n 七|八|十五 四 十六年，\n戴侯福元年。\n 四 後四年，\n侯不害元年。|\n 四 五年，\n侯不害有罪，\n國除。|\n 　|\n百七||\n臨轅|初起從為郎，\n以都尉守蘄城，\n以中尉侯，\n五百戶。|\n二 十一年二月乙酉，\n堅侯戚鰓元年。|\n 四 三 五年，\n夷侯觸龍元年。|\n 八|二十三|三 十三 四年，\n共侯忠元年。|\n 三 建元四年，\n侯賢元年。\n 二十五 元鼎五年，\n侯賢坐酎金，\n國除。|\n 百十六||\n汲|高祖六年為太僕，\n擊代豨，\n有功，\n侯，千二百戶。\n為趙太傅。|\n二 十一年二月己巳，\n終侯公上不害元年。|\n 一 六 二年，\n夷侯武元年。|\n 八|十三 十 十四年，\n康侯通元年。|\n 十六|一 九 建元二年，\n侯廣德元年。\n 元光五年，\n廣德坐妻精大逆罪，\n頗連廣德，\n棄市，\n國除。|\n 百二十三||\n寧陵| 以舍人從陳留，\n以郎入漢，\n破曹咎成皋，\n為上解隨馬，\n以都尉擊陳豨，\n功侯，\n千戶。|\n二 十一年二月辛亥，\n夷侯呂臣元年。|\n 七|八|十 十三 十一年，\n戴侯射元年。|\n 三 四年，\n惠侯始元年。\n 一 五年，\n侯始薨，\n無後，\n國除。|\n 　|\n七十三||\n汾陽|以郎中騎千人前二年從起陽夏，\n擊項羽，\n以中尉破鍾離眛，\n功侯。|\n二 十一年二月辛亥，\n侯靳彊元年。|\n 七|二 六 三年，\n共侯解元年。|\n 二十三|四 十二 五年，\n康侯胡元年。\n絕。| 江鄒十九 元鼎五年，\n侯石元年。\n 太始四年五月丁卯，\n侯石坐為太常，\n行太僕事，\n治嗇夫可年，\n益縱年，\n國除。|\n 九十六||\n戴| 以卒從起沛，\n以卒開沛城門，\n為太公僕；\n以中廄令擊豨，\n侯，千二百戶。|\n二 十一年三月癸酉，\n敬侯彭祖元年。|\n 七|二 六 三年，\n共侯悼元年。|\n 七 十六 八年，\n夷侯安國元年。|\n 十六|十六 元朔五年，\n侯安期元年。\n 十二 元鼎五年，\n侯蒙元年。\n 二十五 後元元年五月甲戌，\n坐祝詛，\n無道，\n國除。|\n 百二十六||\n衍|以漢二年為燕令，\n以都尉下楚九城，\n堅守燕，\n侯，九百戶。|\n二 十一年七月乙巳，\n簡侯翟盱 元年。|\n 七|三 二 四年，\n祗侯山元年。\n 三 六年，\n節侯嘉元年。|\n 二十三|十六|二 建元三年，\n侯不疑元年。\n 十 元朔元年，\n不疑坐挾詔書論罪，\n國除。|\n 百三十||\n平州|漢王四年，\n以燕相從擊籍，\n還擊荼，\n以故二千石將為列侯，\n千戶。|\n二 十一年八月甲辰，\n共侯昭涉掉尾元年。|\n 七|八|一 三 二年，\n戴侯福元年。\n 四 五年，\n懷侯它人元年。\n 十五 九年，\n孝侯馬童元年。|\n 十四 二 後二年，\n侯昧元年。|\n 三十三 元狩五年，\n侯昧坐行馳道中更呵馳去罪，\n國除。|\n 百十一||\n中牟| 以卒從起沛，\n入漢以郎中擊布，\n功侯，\n二千三百戶。\n始高祖微時，\n有急，\n給高祖一馬，\n故得侯。|\n一 十二年十月乙未，\n共侯單父聖元年。|\n 七|八|七 五 八年，\n敬侯繒元年。\n 十一 十三年，\n戴侯終根元年。|\n 十六|十 元光五年，\n侯舜元年。\n 十八 元鼎五年，\n侯舜坐酎金，\n國除。|\n 百二十五||（󰁸）\n\n邔| 以故群盜長為臨江將，\n已而為漢擊臨江王及諸侯，\n破布，\n功侯，\n千戶。|\n 十二年十月戊戌，\n莊侯黃極中元年。|\n 七|八|十一 九 十二年，\n慶侯榮盛元年。\n 三 後五年，\n共侯明元年。|\n 十六|十六 元朔五年，\n侯遂元年。\n 八 元鼎元年，\n遂坐賣宅縣官故貴，\n國除。|\n 百十三||\n博陽| 以卒從起豐，\n以隊卒入漢，\n擊籍成皋，\n有功，\n為將，\n布反，\n定吳郡，\n侯，千四百戶。|\n一 十二年十月辛丑，\n節侯周聚元年。|\n 七|八|八 十五 九年，\n侯遫元年。|\n 十一 中五年，\n侯遫奪爵一級，\n國除。|\n 　|\n五十三||\n陽義| 以荊令尹漢王五年初從，\n擊鍾離眛及陳公利幾，\n破之，\n徙為漢大夫，\n從至陳，\n取韓信，\n還為中尉，\n從擊布，\n功侯，\n二千戶。|\n一 十二年十月壬寅，\n定侯靈常元年。|\n 七|六 二 七年，\n共侯賀元年。|\n 六 七年，\n哀侯勝元年。\n 六 十二年，\n侯勝薨，\n無後，\n國除。|\n 　|\n　|百十九||\n下相| 以客從起沛，\n用兵從擊破齊田解軍，\n以楚丞相堅守彭城，\n距布軍，\n功侯，\n二千戶。|\n一 十二年十月己酉，\n莊侯冷耳元年。|\n 七|八|二 二十一 三年侯慎元年| 二 三年三月，\n侯慎反，\n國除。|\n 　|\n八十五||\n德|以代頃王子侯。\n頃王，\n吳王濞父也；\n廣，濞之弟也。|\n一 十二年十一月庚辰，\n哀侯劉廣元年。|\n 七|二 六 三年，\n頃侯通元年。|\n 二十三|五 十一 六年，\n侯齕元年。|\n 二十七 元鼎四年，\n侯何元年。\n 一 元鼎五年，\n侯何坐酎金，\n國除。|\n 百二十七||\n高陵| 以騎司馬漢王元年從起廢丘，\n以都尉破田橫、\n龍且，\n追籍至東城，\n以將軍擊布，\n九百戶。|\n一 十二年十二月丁亥，\n圉侯王周元年。|\n 七|二 六 三年，\n惠侯并弓元年。|\n 十二 十一 十三年，\n侯行元年。|\n 二 三年，\n反，國除。|\n 　|\n九十二||\n期思|淮南王布中大夫，\n有┬，\n上書告布反，\n侯，二千戶。\n布盡殺其宗族。|\n一 十二年十二月癸卯，\n康侯賁赫元年。|\n 七|八|十三 十四年，\n赫薨，\n無後，\n國除。|\n 　|\n　|百三十二||\n穀陵|以卒從，\n前二年起柘，\n擊籍，\n定代，\n為將軍，\n功侯。|\n一 十二年正月乙丑，\n定侯馮谿元年。|\n 七|八|六 十七 七年，\n共侯熊元年。|\n 二 二 三年，\n隱侯卬元年。\n 十二 五年，\n獻侯解元年。|\n 三 建元四年，\n侯偃元年。|\n 百五||\n戚| 以都尉漢二年初起櫟陽，\n攻廢丘，\n破之，\n因擊項籍，\n別屬韓信破齊軍，\n攻臧荼，\n遷為將軍，\n擊信，\n侯，千戶。|\n一 十二年十二月癸卯，\n圉侯季必元年。|\n 七|八|三 二十 四年，\n齊侯班元年。|\n 十六|二 建元三年，\n侯信成元年。\n 二十 元狩五年，\n侯信成坐為太常，\n縱丞相侵神道壖，\n不敬，\n國除。|\n 九十||\n壯|以楚將漢王三年降，\n起臨濟，\n以郎中擊籍、\n陳豨，\n功侯，\n六百戶。|\n一 十二年正月乙丑，\n敬侯許倩元年。|\n 七|八|二十三|一 十五 二年，\n共侯恢元年。|\n 一 建元二年，\n殤侯則元年。\n 九 元光五年，\n侯廣宗元年。\n 十五 元鼎元年，\n侯廣宗坐酎金，\n國除。|\n 百十二||\n成陽| 以魏郎漢王二年從起陽武，\n擊籍，\n屬魏豹，\n豹反，\n屬相國彭越，\n以太原尉定代，\n侯，六百戶。|\n一 十二年正月乙酉，\n定侯意 元年。|\n 七|八|十 十三 十一年，\n侯信元年。|\n 十六|建元元年，\n侯信罪鬼薪，\n國除。|\n百一十||\n桃| 以客從漢王二年從起定陶，\n以大謁者擊布，\n侯，千戶。\n為淮陰守。\n項氏親也，\n賜姓。|\n一 十二年三月丁巳，\n安侯劉襄元年。|\n 七|一 奪，\n絕。 七 二年，\n復封襄。|\n 九 十四 十年，\n哀侯舍元年。|\n 十六 景帝時，\n為丞相。|\n 十三 建元元年，\n厲侯申元年。\n 十五 元朔二年，\n侯自為元年。\n 元鼎五年，\n侯自為坐酎金，\n國除。|\n 百三十五||\n高梁| 食其，\n兵起以客從擊破秦，\n以列侯入漢，\n還定諸侯，\n常使約和諸侯列卒兵聚，\n侯，功比平侯嘉；\n以死事，\n子疥襲食其功侯，\n九百戶。|\n一 十二年三月丙寅，\n共侯酈疥元年。|\n 七|八|二十三|十六|八 元光三年，\n侯勃元年。\n 十 元狩元年，\n坐詐詔衡山王取金，\n當死，\n病死，\n國除。|\n 六十六||\n紀|以中涓從起豐，\n以騎將入漢，\n以將軍擊籍，\n後攻盧綰，\n侯，七百戶。|\n一 十二年六月壬辰，\n匡侯陳倉元年。|\n 七|二 六 三年，\n夷侯開元年。|\n 十七 六 後二年，\n侯陽元年。|\n 二 三年，\n陽反，\n國除。|\n 　|\n八十||\n甘泉|以車司馬漢王元年初從起高陵，\n屬劉賈，\n以都尉從軍，\n侯。|一 十二年六月壬辰，\n侯王竟 元年。|\n 六 一 七年，\n戴侯莫搖元年。|\n 八|十 十三 十一年，\n侯嫖 元年。|\n 九 十年，\n侯嫖有罪，\n國除。|\n 　|\n百六||\n煮棗|以越連敖從起豐，\n別以郎將入漢，\n擊諸侯，\n以都尉侯，\n九百戶。|\n一 十二年六月壬辰，\n靖侯赤元年。|\n 七|八|一 二十二 二年，\n赤子康侯武元年。|\n 八 中二年，\n侯昌元年。\n 二 中四年，\n有罪，\n國除。|\n 　|\n七十五||\n張|以中涓騎從起豐，\n以郎將入漢，\n從擊諸侯，\n七百戶。|\n一 十二年六月壬辰，\n節侯毛澤元年。|\n 七|八|十 二 十一年，\n夷侯慶元年。\n 十一 十三年，\n侯舜元年。|\n 十二 中六年，\n侯舜有罪，\n國除。|\n 　|\n七十九||\n鄢陵|以卒從起豐，\n入漢，\n以都尉擊籍、\n荼，侯，\n七百戶。|\n一 十二年中，\n莊侯朱濞元年。|\n 七|三 五 四年，\n恭侯慶元年。|\n 六 七年，\n恭侯慶薨，\n無後，\n國除。|\n 　|\n　|五十二||\n菌| 以中涓前元年從起單父，\n不入關，\n以擊籍、\n布、燕王綰，\n得南陽，\n侯，二千七百戶。|\n一 十二年，\n莊侯張平元年。|\n 七|四 四 五年，\n侯勝元年。|\n 三 四年，\n侯勝有罪，\n國除。|\n 　|\n　|四十八|\n\n"}
{"id": "KR2a0001_207", "series": "KR2a0001", "text": "太史公讀列封\n至便侯，\n曰：\n有以也夫！\n長沙王者，\n著令甲，\n稱其忠焉。\n\n昔高祖定天下，\n功臣非同姓疆土\n而王者八國。\n至孝惠時，\n唯獨長沙全，\n禪五世，\n\n以無嗣絕，\n竟無過，\n為藩守職，\n信矣。\n\n故其澤流枝庶，\n毋功而侯者數人。\n及孝惠\n訖孝景閒五十載，\n\n追修高祖時遺功臣，\n及從代來，\n吳楚之勞，\n\n諸侯子弟若肺腑，\n外國歸義，\n封者九十有餘。\n咸表始終，\n當世仁義成功之著者也。|\n\n國名|侯功|孝惠七|高后八|孝文二十三|孝景十六|建元至元封六年三十六|太初已後||\n便|長沙王子，\n侯，二千戶。|\n七 元年九月，\n頃侯吳淺元年。|\n 八|二十二 一 後七年，\n恭侯信元年。|\n 五 十一 前六年，\n侯廣志元年。|\n 二十八 元鼎五年，\n侯千秋坐酎金，\n國除。|\n 　||\n\n軑|長沙相，\n侯，七百戶。|\n六 二年四月庚子，\n侯利倉元年。|\n 二 六 三年，\n侯豨元年。|\n 十五 八 十六年，\n侯彭祖元年。|\n 十六|三十 元封元年，\n侯秩為東海太守，\n行過不請，\n擅發卒兵為衛，\n當斬，\n會赦，\n國除。|\n 　||\n\n平都|以齊將，\n高祖三年降，\n定齊，\n侯，千戶。|\n三 五年六月乙亥，\n孝侯劉到元年。|\n 八|二 二十一 三年，\n侯成元年。|\n 十四 後二年，\n侯成有罪，\n國除。|\n 　|\n　||\n右孝惠時三||\n扶柳|高后姊長姁子，\n侯。|　|\n七 元年四月庚寅，\n侯呂平元年。\n 八年，\n侯平坐呂氏事誅，\n國除。|\n 　|\n　|　|\n　||\n郊| 呂后兄悼武王身佐高祖定天下，\n呂氏佐高祖治天下，\n天下大安，\n封武王少子產為郊侯。|\n　|五 元年四月辛卯，\n侯呂產元年。\n 六年七月壬辰，\n產為呂王，\n國除。\n 八年九月，\n產以呂王為漢相，\n謀為不善。\n大臣誅產，\n遂滅諸呂。|\n 　|\n　|　|\n　||\n南宮|以父越人為高祖騎將，\n從軍，\n以大中大夫侯。|\n　|七 元年四月丙寅，\n侯張買元年。\n 八年，\n侯買坐呂氏事誅，\n國除。|\n 　|\n　|　|\n　||\n梧| 以軍匠從起郟，\n入漢，\n後為少府，\n作長樂、\n未央宮，\n築長安城，\n先就，\n功侯，\n五百戶。|\n　|六 元年四月乙酉，\n齊侯陽成延元年。\n 二 七年，\n敬侯去疾元年。|\n 二十三|九 七 中三年，\n靖侯偃元年。|\n 八 元光三年，\n侯戎奴元年。\n 十四 元狩五年，\n侯戎奴坐謀殺季父棄市，\n國除。|\n 　||\n\n平定| 以卒從高祖起留，\n以家車吏入漢，\n以梟騎都尉擊項籍，\n得樓煩將功，\n用齊丞相侯。\n一云項涓。|\n　|八 元年四月乙酉，\n敬侯齊受元年。|\n 一 四 二年，\n齊侯市人元年。\n 十八 六年，\n恭侯應元年。|\n 十六|七 元光二年，\n康侯延居元年。\n 十八 元鼎二年，\n侯昌元年。\n 二 元鼎四年，\n侯昌有罪，\n國除。|\n 　||\n\n博成| 以悼武王郎中，\n兵初起，\n從高祖起豐，\n攻雍丘，\n擊項籍，\n力戰，\n奉衛悼武王出滎陽，\n功侯。|\n　|三 元年四月乙酉，\n敬侯馮無擇元年。\n 四 四年，\n侯代元年。\n 八年，\n侯代坐呂氏事誅，\n國除。|\n 　|\n　|　|\n　||\n沛|呂后兄康侯少子，\n侯，奉呂宣王寢園。|\n　|七 元年四月乙酉，\n侯呂種元年。\n 一 為不其侯。\n 八年，\n侯種坐呂氏事誅，\n國除。|\n 　|\n　|　|\n　||\n襄成|孝惠子，\n侯。|　|\n一 元年四月辛卯，\n侯義元年。\n 二年，\n侯義為常山王，\n國除。|\n 　|\n　|　|\n　||\n軹|孝惠子，\n侯。|　|\n三 元年四月辛卯，\n侯朝元年。\n 四年，\n侯朝為常山王，\n國除。\n |　\n|　|　||\n　||\n壺關|孝惠子，\n侯。|　|\n四 元年四月辛卯，\n侯武元年。\n 五年，\n侯武為淮陽王，\n國除。|\n 　|\n　|　|\n　||\n沅陵|長沙嗣成王子，\n侯。|　|\n八 元年十一月壬申，\n頃侯吳陽元年。|\n 十七 六 後二年，\n頃侯福元年。|\n 十一 四 中五年，\n哀侯周元年。\n 後三年，\n侯周薨，\n無後，\n國除。|\n 　|\n　||\n上邳|楚元王子，\n侯。|　|\n七 二年五月丙申，\n侯劉郢客元年。|\n 一 二年，\n侯郢客為楚王，\n國除。|\n 　|\n　|　||\n\n朱虛|齊悼惠王子，\n侯。|　|\n七 二年五月丙申，\n侯劉章元年。|\n 一 二年，\n侯章為城陽王，\n國除。|\n 　|\n　|　||\n\n昌平|孝惠子，\n侯。|　|\n三 四年二月癸未，\n侯太元年。\n 七年，\n太為呂王，\n國除。|\n 　|\n　|　|\n　||\n贅其|呂后昆弟子，\n用淮陽丞相侯。|\n　|四 四年四月丙申，\n侯呂勝元年。\n 八年，\n侯勝坐呂氏事誅，\n國除。|\n 　|\n　|　|\n　||\n中邑|以執矛從高祖入漢，\n以中尉破曹咎，\n用呂相侯，\n六百戶。|\n　|五 四年四月丙申，\n貞侯朱通元年。|\n 十七 六 後二年，\n侯悼元年。|\n 十五 後三年，\n侯悼有罪，\n國除。|\n 　|\n　||\n樂平|以隊卒從高祖起沛，\n屬皇訢，\n以郎擊陳餘，\n用衛尉侯，\n六百戶。|\n　|二 四年四月丙申，\n簡侯衛無擇元年。\n 三 六年，\n恭侯勝元年。|\n 二十三|十五 一 後三年，\n侯侈元年。|\n 五 建元六年，\n侯侈坐以買田宅不法，\n又請求吏罪，\n國除。|\n 　||\n\n山都|高祖五年為郎中柱下令，\n以衛將軍擊陳豨，\n用梁相侯。|\n　|五 四年四月丙申，\n貞侯王恬開元年。|\n 三 二十 四年，\n惠侯中黃元年。|\n 三 十三 四年，\n敬侯觸龍元年。|\n 二十二 元狩五年，\n侯當元年。\n 八 元封元年，\n侯當坐與奴闌入上林苑，\n國除。|\n 　||\n\n松茲| 兵初起，\n以舍人從起沛，\n以郎中入漢，\n還，得雍王邯家屬功，\n用常山丞相侯。|\n　|五 四年四月丙申，\n夷侯徐厲元年。|\n 六 十七 七年，\n康侯悼元年。|\n 十二 四 中六年，\n侯偃元年。|\n 五 建元六年，\n侯偃有罪，\n國除。|\n 　||\n\n成陶| 以卒從高祖起單父，\n為呂氏舍人，\n度呂后淮之功，\n用河南守侯，\n五百戶。|\n　|五 四年四月丙申，\n夷侯周信元年。|\n 十一 十二年，\n孝侯勃元年。\n 三 十五年，\n侯勃有罪，\n國除。|\n 　|\n　|　||\n\n俞| 以連敖從高祖破秦，\n入漢，\n以都尉定諸侯，\n功比朝陽侯。\n嬰死，\n子它襲功，\n用太中大夫侯。|\n　|四 四年四月丙申，\n侯呂它元年。\n 八年，\n侯它坐呂氏事誅，\n國除。|\n 　|\n　|　|\n　||\n滕|以舍人、\n郎中，\n十二歲，\n以都尉屯田霸上，\n用楚相侯。|\n　|四 四年四月丙申，\n侯呂更始元年。\n 八年，\n侯更始坐呂氏事誅，\n國除。|\n 　|\n　|　|\n　||\n醴陵| 以卒從，\n漢王二年初起櫟陽，\n以卒吏擊項籍，\n為河內都尉，\n用長沙相侯，\n六百戶。|\n　|五 四年四月丙申，\n侯越元年。|\n 三 四年，\n侯越有罪，\n國除。|\n 　|\n　|　||\n\n呂成|呂后昆弟子，\n侯。|　|\n四 四年四月丙申，\n侯呂忿元年。\n 八年，\n侯忿坐呂氏事誅，\n國除。|\n 　|\n　|　|\n　||\n東牟|齊悼惠王子，\n侯。|　|\n三 六年四月丁酉，\n侯劉興居元年。|\n 一 二年，\n侯興居為濟北王，\n國除。|\n 　|\n　|　||\n\n錘|呂肅王子，\n侯。|　|\n二 六年四月丁酉，\n侯呂通 元年。\n 八年，\n侯通為燕王，\n坐呂氏事，\n國除。|\n 　|\n　|　|\n　||\n信都|以張敖、\n魯元太后子侯。|\n　|一 八年四月丁酉，\n侯張侈元年。|\n 元年，\n侯侈有罪，\n國除。|\n　|　|\n　||\n樂昌|以張敖、\n魯元太后子侯。|\n　|一 八年四月丁酉，\n侯張受元年。|\n 元年，\n侯受有罪，\n國除。|\n　|　|\n　||\n祝茲|呂后昆弟子，\n侯。|　|\n八年四月丁酉，\n侯呂榮元年。\n坐呂氏事誅，\n國除。|\n　|　|\n　|　||\n\n建陵|以大謁者侯，\n宦者，\n多奇計。|\n　|八年四月丁酉，\n侯張澤元年。\n 九月，\n奪侯，\n國除。|\n 　|\n　|　|\n　||\n東平|以燕王呂通弟侯。|\n　|八年五月丙辰，\n侯呂莊元年。\n坐呂氏事誅，\n國除。|\n　|　|\n　|　||\n\n右高后時三十一|||　|||\n\n陽信|高祖十二年為郎。\n以典客奪趙王呂祿印，\n關殿門拒呂產等入，\n共尊立孝文，\n侯，二千戶。|\n　|　|\n十四 元年三月辛丑，\n侯劉揭 元年。\n 九 十五年，\n侯中意元年。|\n 五 六年，\n侯中意有罪，\n國除。|\n 　|\n　||\n軹| 高祖十年為郎，\n從軍，\n十七歲為太中大夫，\n迎孝文代，\n用車騎將軍迎太后，\n侯，萬戶。\n薄太后弟。|\n　|　|\n十 元年四月乙巳，\n侯薄昭元年。\n 十三 十一年，\n易侯戎奴元年。|\n 十六|一 建元二年，\n侯梁元年。|\n 　||\n\n壯武| 以家吏從高祖起山東，\n以都尉從守滎陽，\n食邑。\n以代中尉勸代王入，\n驂乘至代邸，\n王卒為帝，\n功侯，\n千四百戶。|\n　|　|\n二十三 元年四月辛亥，\n侯宋昌元年。|\n 十一 中四年，\n侯昌奪侯，\n國除。|\n 　|\n　||\n清都|以齊哀王舅父侯。|\n　|　|\n五 元年四月辛未，\n侯駟鈞元年。\n 前六年，\n鈞有罪，\n國除。|\n 　|\n　|　||\n\n周陽|以淮南厲王舅父侯。|\n　|　|\n五 元年四月辛未，\n侯趙兼元年。\n 前六年，\n兼有罪，\n國除。|\n 　|\n　|　||\n\n樊| 以睢陽令從高祖初起阿，\n以韓家子還定北地，\n用常山相侯，\n千二百戶。|\n　|　|\n十四 元年六月丙寅，\n侯蔡兼元年。\n 九 十五年，\n康侯客元年。|\n 九 七 中三年，\n恭侯平元年。|\n 十三 元朔二年，\n侯辟方元年。\n 十四 元鼎四年，\n侯辟方有罪，\n國除。|\n 　||\n\n管|齊悼惠王子，\n侯。|　|\n　|二 四年五月甲寅，\n恭侯劉罷軍元年。\n 十八 六年，\n侯戎奴元年。|\n 二 三年，\n侯戎奴反，\n國除。|\n 　|\n　||\n瓜丘|齊悼惠王子。|\n　|　|\n十一 四年五月甲寅，\n侯劉寧國元年。\n 九 十五年，\n侯偃元年。|\n 二 三年，\n侯偃反，\n國除。|\n 　|\n　||\n營|齊悼惠王子，\n侯。|　|\n　|十 四年五月甲寅，\n平侯劉信都元年。\n 十 十四年，\n侯廣元年。|\n 二 三年，\n侯廣反，\n國除。|\n 　|\n　||\n楊虛|齊悼惠王子，\n侯|　|\n　|十二 四年五月甲寅，\n恭侯劉將廬元年。\n 十六年，\n侯將廬為齊王，\n有罪，\n國除。|\n 　|\n　|　||\n\n朸|齊悼惠王子，\n侯。|　|\n　|十二 四年五月甲寅，\n侯劉辟光元年。\n 十六年，\n侯辟光為濟南王，\n國除。|\n 　|\n　|　||\n\n安都|齊悼惠王子，\n侯。|　|\n　|十二 四年五月甲寅，\n侯劉志元年。\n 十六年，\n侯志為濟北王，\n國除。|\n 　|\n　|　||\n\n平昌|齊悼惠王子，\n侯。|　|\n　|十二 四年五月甲寅，\n侯劉卬元年。\n 十六年，\n侯卬為膠西王，\n國除。|\n 　|\n　|　||\n\n武城|齊悼惠王子，\n侯。|　|\n　|十二 四年五月甲寅，\n侯劉賢元年。\n 十六年，\n侯賢為菑川王，\n國除。|\n 　|\n　|　||\n\n白石|齊悼惠王子，\n侯。|　|\n　|十二 四年五月甲寅，\n侯劉雄渠元年。\n 十六年，\n侯雄渠為膠東王，\n國除。|\n 　|\n　|　||\n\n波陵|以陽陵君侯。|\n　|　|\n五 七年三月甲寅，\n康侯魏駟元年。\n 十二年，\n康侯魏駟薨，\n無後，\n國除。|\n 　|\n　|　||\n\n南𨜓|以信平君侯。|\n　|　|\n一 七年三月丙寅，\n侯起元年。\n 孝文時坐後父故奪爵級，\n關內侯。|\n 　|\n　|　||\n\n阜陵|以淮南厲王子侯。|\n　|　|\n八 八年五月丙午，\n侯劉安元年。\n 十六年，\n安為淮南王，\n國除。|\n 　|\n　|　||\n\n安陽|以淮南厲王子侯。|\n　|　|\n八 八年五月丙午，\n侯勃元年。\n 十六年，\n侯勃為衡山王，\n國除。|\n 　|\n　|　||\n\n陽周|以淮南厲王子侯。|\n　|　|\n八 八年五月丙午，\n侯劉賜元年。\n 十六年，\n侯賜為廬江王，\n國除。|\n 　|\n　|　||\n\n東城|以淮南厲王子侯。|\n　|　|\n七 八年五月丙午，\n哀侯劉良元年。\n 十五年，\n侯良薨，\n無後，\n國除。|\n 　|\n　|　||\n\n犁|以齊相召平子侯，\n千四百一十戶。|\n　|　|\n十一 十年四月癸丑，\n頃侯召奴元年。\n 三 後五年，\n侯澤元年。|\n 十六|十六 元朔五年，\n侯延元年。\n 十九 元封六年，\n侯延坐不出持馬，\n斬，國除。|\n 　||\n\n缾|以北地都尉孫卬，\n匈奴入北地，\n力戰死事，\n子侯。|\n　|　|\n十 十四年三月丁巳，\n侯孫單元年。|\n 二 前三年，\n侯單謀反，\n國除。|\n 　|\n　||\n弓高|以匈奴相國降，\n故韓王信孽子，\n侯，千二百三十七戶。|\n　|　|\n八 十六年六月丙子，\n莊侯韓頹當元年。|\n 十六 前元年，\n侯則元年。|\n 十六 元朔五年，\n侯則薨，\n無後，\n國除。|\n 　||\n\n襄成|以匈奴相國降侯，\n故韓王信太子之子，\n侯千四百三十二戶。|\n　|　|\n七 十六年六月丙子，\n哀侯韓嬰元年。\n 一 後七年，\n侯澤之元年。|\n 十六|十五 元朔四年，\n侯澤之坐詐病不從，\n不敬，\n國除。|\n 　||\n\n故安| 孝文元年，\n舉淮陽守從高祖入漢功侯，\n食邑五百戶；\n用丞相侯，\n一千七百一十二戶。|\n　|　|\n五 後三年四月丁巳，\n節侯申屠嘉元年。|\n 二 十四 前三年，\n恭侯蔑元年。|\n 十九 元狩二年，\n清安侯臾元年。\n 五 元鼎元年，\n臾坐為九江太守有罪，\n國除。|\n 　||\n\n章武|以孝文后弟侯，\n萬一千八百六十九戶。|\n　|　|\n一 後七年六月乙卯，\n景侯竇廣國元年。|\n 六 十 前七年，\n恭侯完元年。|\n 八 元光三年，\n侯常坐元年。\n 十 元狩元年，\n侯常坐謀殺人未殺罪，\n國除。|\n 　||\n\n南皮|以孝文后兄竇長君子侯，\n六千四百六十戶。|\n　|　|\n一 後七年六月乙卯，\n侯竇彭祖元年。|\n 十六|五 建元六年，\n夷侯良元年。\n 五 元光五年，\n侯桑林元年。\n 十八 元鼎五年，\n侯桑林坐酎金罪，\n國除。|\n 　||\n\n右孝文時二十九|||\n平陸|楚元王子，\n侯，三千二百六十七戶。|\n　|　|\n　|二 元年四月乙巳，\n 侯劉禮元年。\n 三年，\n侯禮為楚王，\n國除。|\n 　|\n　||\n休|楚元王子，\n侯。|　|\n　|　|\n二 元年四月乙巳，\n侯富元年。\n 三年，\n侯富以兄子戎為楚王反，\n富與家屬至長安北闕自歸，\n不能相教，\n上印綬。\n詔復王。\n後以平陸侯為楚王，\n更封富為紅侯。|\n 　|\n　||\n沈猶|楚元王子，\n侯，千三百八十戶。|\n　|　|\n　|十六 元年四月乙巳，\n夷侯劉穢元年。|\n 四 建元五年，\n侯受元年。\n 十八 元狩五年，\n侯受坐故為宗正聽謁不具宗室，\n不敬，\n國除。|\n 　||\n\n紅|楚元王子，\n侯，千七百五十戶。|\n　|　|\n　|四 三年四月乙巳，\n莊侯富元年。\n 一云禮侯 一 前七年，\n悼侯澄元年。\n 九 中元年，\n敬侯發元年。|\n 十五 元朔四年，\n侯章元年。\n 一 元朔五年，\n侯章薨，\n無後，\n國除。|\n 　||\n\n宛朐|楚元王子，\n侯。|　|\n　|　|\n二 元年四月乙巳，\n侯劉埶元年。\n 三年，\n侯埶反，\n國除。|\n 　|\n　||\n魏其|以大將軍屯滎陽，\n扞吳楚七國，\n侯，三千三百五十戶。|\n　|　|\n　|十四 三年六月乙巳，\n侯竇嬰元年。|\n 九 建元元年為丞相，\n二歲免。\n 元光四年，\n侯嬰坐爭灌夫事上書稱為先帝詔，\n矯制害，\n棄市，\n國除。|\n 　||\n\n棘樂|楚元王子，\n侯，戶千二百一十三。|\n　|　|\n　|十四 三年八月壬子，\n敬侯劉調元年。|\n 一 建元二年，\n恭侯應元年。\n 十一 元朔元年，\n侯慶元年。\n 十六 元鼎五年，\n侯慶坐酎金，\n國除。|\n 　||\n\n俞| 以將軍吳楚反時擊齊有功。\n布故彭越舍人，\n越反時布使齊，\n還已梟越，\n布祭哭之，\n當亨，\n出忠言，\n高祖舍之。\n黥布反，\n布為都尉，\n侯，戶千八百。|\n　|　|\n　|六 六年四月丁卯，\n侯欒布元年。\n 中五年，\n侯布薨。|\n 十 元狩六年，\n侯賁坐為太常廟犧牲不如令，\n有罪，\n國除。|\n 　||\n\n建陵|以將軍擊吳楚功，\n用中尉侯，\n戶一千三百一十。|\n　|　|\n　|十一 六年四月丁卯，\n敬侯衛綰元年。|\n 十 元光五年，\n侯信元年。\n 十八 元鼎五年，\n侯信坐酎金，\n國除。|\n 　||\n\n建平|以將軍擊吳楚功，\n用江都相侯，\n戶三千一百五十。|\n　|　|\n　|十一 六年四月丁卯，\n哀侯程嘉元年。|\n 七 元光二年，\n節侯橫元年。\n 一 元光三年，\n侯回元年。\n 一 元光四年，\n侯回薨，\n無後，\n國除。|\n 　||\n\n平曲|以將軍擊吳楚功，\n用隴西太守侯，\n戶三千二百二十。|\n　|　|\n　|五 六年四月己巳，\n侯公孫昆 邪元年。\n 中四年，\n侯昆邪有罪，\n國除。\n太僕賀父。|\n 　|\n　||\n江陽|以將軍擊吳楚功，\n用趙相侯，\n戶二千五百四十一。|\n　|　|\n　|四 六年四月壬申，\n康侯蘇嘉元年。\n 七 中三年，\n懿侯盧元年。|\n 二 建元三年，\n侯明元年。\n 十六 元朔六年，\n侯雕元年。\n 十一 元鼎五年，\n侯雕坐酎金，\n國除。|\n 　||\n\n遽|以趙相建德，\n王遂反，\n建德不聽，\n死事，\n子侯，\n戶千九百七十。|\n　|　|\n　|六 中二年四月乙巳，\n侯橫 元年。\n 後二年，\n侯橫有罪，\n國除。|\n 　|\n　||\n新市|以趙內史王慎，\n王遂反，\n慎不聽，\n死事，\n子侯，\n戶一千十四。|\n　|　|\n　|五 中二年四月乙巳，\n侯王康元年。\n 三 後元年，\n殤侯始昌元年。|\n 九 元光四年，\n殤侯始昌為人所殺，\n國除。|\n 　||\n\n商陵|以楚太傅趙夷吾，\n王戊反，\n不聽，\n死事，\n子侯，\n千四十五戶。|\n　|　|\n　|八 中二年四月乙巳，\n侯趙周元年。|\n 二十九 元鼎五年，\n侯周坐為丞相知列侯酎金輕，\n下廷尉，\n自殺，\n國除。|\n 　||\n\n山陽|以楚相張尚，\n王戊反，\n尚不聽，\n死事，\n子侯，\n戶千一百一十四。|\n　|　|\n　|八 中二年四月乙巳，\n侯張當居元年。|\n 十六 元朔五年，\n侯當居坐為太常程博士弟子故不以實罪，\n國除。|\n 　||\n\n安陵|以匈奴王降侯，\n戶一千五百十七。|\n　|　|\n　|七 中三年十一月庚子，\n侯子軍元年。|\n 五 建元六年，\n侯子軍薨，\n無後，\n國除。|\n 　||\n\n垣|以匈奴王降侯。|\n　|　|\n　|三 中三年十二月丁丑，\n侯賜元年。\n 六年，\n賜死，\n不得及嗣。|\n 　|\n　||\n遒|以匈奴王降侯，\n戶五千五百六十九。|\n　|　|\n　|中三年十二月丁丑，\n侯隆彊 元年。\n不得隆彊嗣。|\n 大逆無道，\n國除。）|\n 後元年四月甲辰，\n侯則坐使巫齊少君祠祝詛，\n大逆無道，\n國除。||\n\n容成|以匈奴王降侯，\n七百戶。|\n　|　|\n　|七 中三年十二月丁丑，\n侯唯徐盧 元年。|\n 十四 建元元年，\n康侯綽元年。\n 二十二 元朔三年，\n侯光元年。|\n 十八 後二年，\n三月壬辰，\n侯光坐祠祝詛，\n國除。||\n\n易|以匈奴王降侯。|\n　|　|\n　|六 中三年十二月丁丑，\n侯僕黥元年。\n 後二年，\n侯僕黥薨，\n無嗣。|\n 　|\n　||\n范陽|以匈奴王降侯，\n戶千一百九十七。|\n　|　|\n　|七 中三年十二月丁丑，\n端侯代 元年。|\n 七 元光二年，\n懷侯德元年。\n 二 元光四年，\n侯德薨，\n無後，\n國除。|\n 　||\n\n翕|以匈奴王降侯。|\n　|　|\n　|七 中三年十二月丁丑，\n侯邯鄲元年。|\n 九 元光四年，\n侯邯鄲坐行來不請長信，\n不敬，\n國除。|\n 　||\n\n亞谷|以匈奴東胡王降，\n故燕王盧綰子侯，\n千五百戶。|\n　|　|\n　|二 中五年四月丁巳，\n簡侯它父 元年。\n 三 後元年，\n安侯種元年。|\n 十一 建元元年，\n康侯偏元年。\n 二十五 元光六年，\n侯賀元年。|\n 十五 征和二年七月辛巳，\n侯賀坐太子事，\n國除。||\n\n隆慮|以長公主嫖子侯，\n戶四千一百二十六。|\n　|　|\n　|五 中五年五月丁丑，\n侯蟜元年。|\n 二十四 元鼎元年，\n侯蟜坐母長公主薨未除服，\n姦，禽獸行，\n當死，\n自殺，\n國除。|\n 　||\n\n乘氏|以梁孝王子侯。|\n　|　|\n　|中五年五月丁卯，\n侯買元年。\n 中六年，\n侯買嗣為梁王，\n國除。|\n 　|\n　||\n桓邑|以梁孝王子侯。|\n　|　|\n　|一 中五年五月丁卯，\n侯明元年。\n 中六年，\n為濟川王，\n國除。|\n 　|\n　||\n蓋|以孝景后兄侯，\n戶二千八百九十。|\n　|　|\n　|五 中五年五月甲戌，\n靖侯王信元年。|\n 二十 元狩三年，\n侯偃元年。\n 八 元鼎五年，\n侯偃坐酎金，\n國除。|\n 　||\n\n塞|以御史大夫前將兵擊吳楚功侯，\n戶千四十六。|\n　|　|\n　|三 後元年八月，\n侯直不疑元年。|\n 三 建元四年，\n侯相如元年。\n 十二 元朔四年，\n侯堅元年。\n 十三 元鼎五年，\n堅坐酎金，\n國除。|\n 　||\n\n武安|以孝景后同母弟侯，\n戶八千二百一十四。|\n　|　|\n　|一 後三年三月，\n侯田蚡元年。|\n 九 元光四年，\n侯梧元年。\n 五 元朔三年，\n侯梧坐衣襜褕入宮廷中，\n不敬，\n國除。|\n 　||\n\n周陽|以孝景后同母弟侯，\n戶六千二十六。|\n　|　|\n　|一 後三年三月，\n懿侯田勝元年。|\n 十一 元光六年，\n侯彭祖元年。\n 八 元狩二年，\n侯彭祖坐當歸與章侯宅不與罪，\n國除。|\n 　||\n\n右孝景時三十|\n\n"}
{"id": "KR2a0001_208", "series": "KR2a0001", "text": "太史公曰：\n匈奴絕和親，\n攻當路塞；\n閩越擅伐，\n東甌請降。\n二夷交侵，\n當盛漢之隆，\n以此知功臣受封侔於祖考矣。\n\n何者？\n自詩書稱三代\n「戎狄是膺，\n荊荼是徵」，\n\n齊桓越燕伐山戎，\n武靈王以區區趙服單于，\n秦繆用百里霸西戎，\n吳楚之君以諸侯役百越。\n\n況乃以中國一統，\n明天子在上，\n兼文武，\n席卷四海，\n內輯億萬之眾，\n豈以晏然不為邊境征伐哉！\n自是後，\n遂出師北討彊胡，\n南誅勁越，\n將卒以次封矣。|\n國名|侯功|元光|元朔|元狩|元鼎|元封|太初已後||\n翕|匈奴相降，\n侯。元朔二年，\n屬車騎將軍，\n擊匈奴有功，\n益封。|\n三 四年七月壬午，\n侯趙信元年。|\n 五 六年，\n侯信為前將軍擊匈奴，\n遇單于兵，\n敗，信降匈奴，\n國除。|\n 　|\n　|　|\n　||\n持裝|匈奴都尉降，\n侯。| 六年後九月丙寅，\n侯樂 元年。|\n 六|六|元年，\n侯樂死，\n無後，\n國除。|\n　|　||\n\n親陽|匈奴相降，\n侯。|　|\n三 二年十月癸巳，\n侯月氏元年。\n 五年，\n侯月氏坐亡斬，\n國除。|\n 　|\n　|　|\n　||\n若陽|匈奴相降，\n侯。|　|\n三 二年十月癸巳，\n侯猛元年。\n 五年，\n侯猛坐亡斬，\n國除。|\n 　|\n　|　|\n　||\n長平| 以元朔二年再以車騎將軍擊匈奴，\n取朔方、\n河南功侯。\n元朔五年，\n以大將軍擊匈奴，\n破右賢王，\n益封三千戶。|\n　|五 二年三月丙辰，\n烈侯衛青元年。|\n 六|六|六|太初元年，\n今侯伉元年。||\n\n平陵| 以都尉從車騎將軍青擊匈奴功侯。\n以元朔五年，\n用遊擊將軍從大將軍，\n益封。|\n　|五 二年三月丙辰，\n侯蘇建元年。|\n 六|六 六年，\n侯建為右將軍，\n與翕侯信俱敗，\n獨身脫來歸，\n當斬，\n贖，國除。|\n 　|\n　||\n岸頭|以都尉從車騎將軍青擊匈奴功侯。\n元朔六年，\n從大將軍，\n益封。|\n　|五 二年六月壬辰，\n侯張次公元年。|\n 元年，\n次公坐與淮南王女姦，\n及受財物罪，\n國除。|\n　|　|\n　||\n平津|以丞相詔所褒侯。|\n　|四 五年十一月乙丑，\n獻侯公孫弘元年。|\n 二 四 三年，\n侯慶元年。|\n 六|三 四年，\n侯慶坐為山陽太守有罪，\n國除。|\n 　||\n\n涉安|以匈奴單于太子降侯。|\n　|一 三年四月丙子，\n侯於單 元年。\n 五月，\n卒，無後，\n國除。|\n 　|\n　|　|\n　||\n昌武|以匈奴王降侯。\n以昌武侯從驃騎將軍擊左賢王功，\n益封。|\n　|三 四年十月庚申，\n堅侯趙安稽元年。|\n 六|六|一 五 二年，\n侯充國元年。|\n  太初元年，\n侯充國薨，\n亡後，\n國除。||\n\n襄城|以匈奴相國降侯。|\n　|三 四年十月庚申，\n侯無龍元年。|\n 六|六|六|一 太初二年，\n無龍從浞野侯戰死。\n 二 三年，\n侯病已元年。||\n\n南奅|以騎將軍從大將軍青擊匈奴得王功侯。\n太初二年，\n以丞相封為葛繹侯。|\n　|二 五年四月丁未，\n侯公孫賀元年。|\n 六|四 五年，\n賀坐酎金，\n國除，\n絕，七歲。|\n 　|\n十三 太初二年三月丁卯，\n封葛繹侯。\n征和二年，\n賀子敬聲有罪，\n國除。||\n\n合騎|以護軍都尉三從大將軍擊匈奴，\n至右賢王庭，\n得王功侯。\n元朔六年益封。|\n　|二 五年四月丁未，\n侯公孫敖元年。|\n 一 二年，\n侯敖將兵擊匈奴，\n與驃騎將軍期，\n後，畏懦，\n當斬，\n贖為庶人，\n國除。|\n 　|\n　|　||\n\n樂安|以輕車將軍再從大將軍青擊匈奴得王功侯。|\n　|二 五年四月丁未，\n侯李蔡元年。|\n 四 五年，\n侯蔡以丞相盜孝景園神道壖地罪，\n自殺，\n國除。|\n 　|\n　|　||\n\n龍頟| 以都尉從大將軍青擊匈奴得王功侯。\n元鼎六年，\n以橫海將軍擊東越功，\n為案道侯。|\n　|二 五年四月丁未，\n侯韓說元年。|\n 六|四 五年，\n侯說坐酎金，\n國絕。\n二歲復侯。|\n 六 元年五月丁卯，\n案道侯說元年。|\n 十三 征和二年，\n子長代，\n有罪，\n絕。子曾復封為龍頟侯。||\n\n隨成|以校尉三從大將軍青擊匈奴，\n攻農吾，\n先登石累，\n得王功侯。|\n　|二 五年四月乙卯，\n侯趙不虞元年。|\n 三 三年，\n侯不虞坐為定襄都尉，\n匈奴敗太守，\n以聞非實，\n謾， 國除。|\n 　|\n　|　||\n\n從平|以校尉三從大將軍青擊匈奴，\n至右賢王庭，\n數為鴈行上石山先登功侯。|\n　|二 五年四月乙卯，\n公孫戎奴元年。|\n 一 二年，\n侯戎奴坐為上郡太守發兵擊匈奴，\n不以聞，\n謾，國除。|\n 　|\n　|　||\n\n涉軹|以校尉三從大將軍擊匈奴，\n至右賢王庭，\n得王，\n虜閼氏功侯。|\n　|二 五年四月丁未，\n侯李朔元年。|\n 元年，\n侯朔有罪，\n國除。|\n　|　|\n　||\n宜春|以父大將軍青破右賢王功侯。|\n　|二 五年四月丁未，\n侯衛伉元年。|\n 六|元年，\n侯伉坐矯制不害，\n國除。|\n　|　||\n\n陰安|以父大將軍青破右賢王功侯。|\n　|二 五年四月丁未，\n侯衛不疑元年。|\n 六|四 五年，\n侯不疑坐酎金，\n國除。|\n 　|\n　||\n發干|以父大將軍青破右賢王功侯。|\n　|二 五年四月丁未，\n侯衛登元年。|\n 六|四 五年，\n侯登坐酎金，\n國除。|\n 　|\n　||\n博望|以校尉從大將軍六年擊匈奴，\n知水道，\n及前使絕域大夏功侯。|\n　|一 六年三月甲辰，\n侯張騫元年。|\n 一 二年，\n侯騫坐以將軍擊匈奴畏懦，\n當斬，\n贖，國除。|\n 　|\n　|　||\n\n冠軍| 以嫖姚校尉再從大將軍，\n六年從大將軍擊匈奴，\n斬相國功侯。\n元狩二年，\n以驃騎將軍擊匈奴，\n至祁連，\n益封；\n迎渾邪王，\n益封；\n擊左右賢王，\n益封。|\n　|一 六年四月壬申，\n景桓侯霍去病元年。|\n 六|六 元年，\n哀侯嬗元年。|\n 元年，\n哀侯嬗薨，\n無後，\n國除。|\n　||\n眾利|以上谷太守四從大將軍，\n六年擊匈奴，\n首虜千級以上功侯。|\n　|一 六年五月壬辰，\n侯郝賢 元年。|\n 一 二年，\n侯賢坐為上谷太守入戍卒財物上計謾罪，\n國除。|\n 　|\n　|　||\n\n潦|以匈奴趙王降，\n侯。|　|\n　|一 元年七月壬午，\n悼侯趙王煖訾 元年。\n 二年，\n煖訾死，\n無後，\n國除。|\n 　|\n　|　||\n\n宜冠|以校尉從驃騎將軍二年再出擊匈奴功侯。\n故匈奴歸義。|\n　|　|\n二 二年正月乙亥，\n侯高不識元年。\n 四年，\n不識擊匈奴，\n戰軍功增首不以實，\n當斬，\n贖罪，\n國除。|\n 　|\n　|　||\n\n煇渠| 以校尉從驃騎將軍二年再出擊匈奴，\n得王功侯。\n以校尉從驃騎將軍二年虜五王功，\n益封。\n故匈奴歸義。|\n　|　|\n五 二年二月乙丑，\n忠侯僕多 元年。|\n 三 三 四年，\n侯電元年。|\n 六|四||\n從驃| 以司馬再從驃騎將軍數深入匈奴，\n得兩王子騎將功侯。\n以匈河將軍元封三年擊樓蘭功，\n復侯。|\n　|　|\n五 二年五月丁丑，\n侯趙破奴元年。|\n 四 五年，\n侯破奴坐酎金，\n國除。|\n 浞野四 三年，\n侯破奴元年。|\n 一 二年，\n侯破奴以浚稽將軍擊匈奴，\n失軍，\n為虜所得，\n國除。||\n\n下麾|以匈奴王降侯。|\n　|　|\n五 二年六月乙亥，\n侯呼毒尼元年。|\n 四 二 五年，\n煬侯伊即軒元年。|\n 六|四||\n漯陰|以匈奴渾邪王將眾十萬降侯，\n萬戶。|\n　|　|\n四 二年七月壬午，\n定侯渾邪元年。|\n 六 元年，\n魏侯蘇元年。|\n 五 五年，\n魏侯蘇薨，\n無後，\n國除。|\n 　||\n\n煇渠|以匈奴王降侯。|\n　|　|\n四 三年七月壬午，\n悼侯扁訾元年。|\n 一 二年，\n侯扁訾死，\n無後，\n國除。|\n 　|\n　||\n河綦|以匈奴右王與渾邪降侯。|\n　|　|\n四 三年七月壬午，\n康侯烏犁元年。|\n 二 四 三年，\n餘利鞮元年。|\n 六|四||\n常樂|以匈奴大當戶與渾邪降侯。|\n　|　|\n四 三年七月壬午，\n肥侯稠雕 元年。|\n 六|六|二 太初三年，\n今侯廣漢元年。||\n\n符離|以右北平太守從驃騎將軍四年擊右王，\n將重會期，\n首虜二千七百人功侯。|\n　|　|\n三 四年六月丁卯，\n侯路博德元年。|\n 六|六|太初元年，\n侯路博德有罪，\n國除。||\n\n壯| 以匈奴歸義因淳王從驃騎將軍四年擊左王，\n以少破多，\n捕虜二千一百人功侯。|\n　|　|\n三 四年六月丁卯，\n侯復陸支元年。|\n 二 四 三年，\n今侯偃元年。|\n 六|四||\n眾利|以匈奴歸義樓剸王 從驃騎將軍四年擊右王，\n手自劍合功侯。|\n 　|\n　|三 四年六月丁卯，\n質侯伊即軒 元年| 六|五 一 六年，\n今侯當時元年。|\n 四||\n湘成|以匈奴符離王降侯。|\n　|　|\n三 四年六月丁卯，\n侯敞屠洛元年。|\n 四 五年，\n侯敞屠洛坐酎金，\n國除。|\n 　|\n　||\n義陽|以北地都尉從驃騎將軍四年擊左王，\n得王功侯。|\n　|　|\n三 四年六月丁卯，\n侯衛山元年。|\n 六|六|四||\n散|以匈奴都尉降侯。|\n　|　|\n三 四年六月丁卯，\n侯董荼吾 元年。|\n 六|六|二 二 太初三年，\n今侯安漢元年。||\n\n臧馬|以匈奴王降侯。|\n　|　|\n一 四年六月丁卯，\n康侯延年元年。\n 五年，\n侯延年死，\n不得置後，\n國除。|\n 　|\n　|　||\n\n周子南君|以周後紹封。|\n　|　|\n　|三 四年十一月丁卯，\n侯姬嘉元年。|\n 三 三 四年君買元年。|\n 四||\n樂通|以方術侯。|\n　|　|\n　|一 四年四月乙巳，\n侯五利將軍欒大元年。\n 五年，\n侯大有罪，\n斬，國除。|\n 　|\n　||\n瞭|以匈奴歸義王降侯。|\n　|　|\n　|一 四年六月丙午，\n侯次公元年。\n 五年，\n侯次公坐酎金，\n國除。|\n 　|\n　||\n術陽|以南越王兄越高昌侯。|\n　|　|\n　|一 四年，\n侯建德元年。\n 五年，\n侯建德有罪，\n國除。|\n 　|\n　||\n龍亢|以校尉摎樂擊南越，\n死事，\n子侯。|\n　|　|\n　|二 五年三月壬午，\n侯廣德元年。|\n 六 六年，\n侯廣德有罪誅，\n國除。|\n 　||\n\n成安|以校尉韓千秋擊南越死事，\n子侯。|\n　|　|\n　|二 五年三月壬子，\n侯延年元年。|\n 六 六年，\n侯延年有罪，\n國除。|\n 　||\n\n昆|以屬國大且渠擊匈奴功侯。|\n　|　|\n　|二 五年五月戊戌，\n侯渠復累 元年。|\n 六|四||\n騏|以屬國騎擊匈奴，\n捕單于兄功侯。|\n　|　|\n　|二 五年六月壬子，\n侯駒幾元年。|\n 六|四||\n梁期|以屬國都尉五年閒出擊匈奴，\n得復累絺縵等功侯。|\n　|　|\n　|二 五年七月辛巳，\n侯任破胡元年。|\n 六|四||\n牧丘|以丞相及先人萬石積德謹行侯。|\n　|　|\n　|二 五年九月丁丑，\n恪侯石慶元年。|\n 六|二 二 三年，\n侯德元年。||\n\n瞭|以南越將降侯。|\n　|　|\n　|一 六年三月乙酉，\n侯畢取元年。|\n 六|四||\n將梁|以樓船將軍擊南越，\n椎鋒卻敵侯。|\n　|　|\n　|一 六年三月乙酉，\n侯楊僕元年。|\n 三 四年，\n侯僕有罪，\n國除。|\n 　||\n\n安道|以南越揭陽令聞漢兵至自定降侯。|\n　|　|\n　|一 六年三月乙酉，\n侯揭陽令史定元年。|\n 六|四||\n隨桃|以南越蒼梧王聞漢兵至降侯。|\n　|　|\n　|一 六年四月癸亥，\n侯趙光元年。|\n 六|四||\n湘成|以南越桂林監聞漢兵破番禺，\n諭甌駱兵四十餘萬降侯。|\n　|　|\n　|一 六年五月壬申，\n侯監居翁 元年。|\n 六|四||\n海常|以伏波司馬捕得南越王建德功侯。|\n　|　|\n　|一 六年七月乙酉，\n莊侯蘇弘元年。|\n 六|太初元年，\n侯弘死，\n無後，\n國除。||\n\n北石|以故東越衍侯佐繇王斬餘善功侯。|\n　|　|\n　|　|\n六 元年正月壬午，\n侯吳陽元年。|\n 三 太初四年，\n今侯首元年。||\n\n下酈|以故甌駱左將斬西于王功侯。|\n　|　|\n　|　|\n六 元年四月丁酉，\n侯左將黃同元年。|\n 四||\n繚嫈|以故校尉從橫海將軍說擊東越功侯。|\n　|　|\n　|　|\n一 元年五月己卯，\n侯劉福元年。\n 二年，\n侯福有罪，\n國除。|\n 　||\n\n蘌兒|以軍卒斬東越徇北將軍功侯。|\n　|　|\n　|　|\n六 元年閏月癸卯，\n莊侯轅終古元年。|\n 太初元年，\n終古死，\n無後，\n國除。||\n\n開陵|以故東越建成侯與繇王共斬東越王餘善功侯。|\n　|　|\n　|　|\n六 元年閏月癸卯，\n侯建成元年。|\n 　||\n\n臨蔡|以故南越郎聞漢兵破番禺，\n為伏波得南越相呂嘉功侯。|\n　|　|\n　|　|\n六 元年閏月癸卯，\n侯孫都元年。|\n 　||\n\n東成|以故東越繇王斬東越王餘善功侯，\n萬戶。|\n　|　|\n　|　|\n六 元年閏月癸卯，\n侯居服元年。|||\n\n 無錫|以東越將軍漢兵至棄軍降侯。|\n　|　|\n　|　|\n六 元年，\n侯多軍元年。|||\n\n 涉都|以父棄故南海守，\n漢兵至以城邑降，\n子侯。|\n　|　|\n　|　|\n六 元年中，\n侯嘉元年。|\n 二 太初二年，\n侯嘉薨，\n無後，\n國除。||\n\n平州|以朝鮮將漢兵至降侯。|\n　|　|\n　|　|\n一 三年四月丁卯，\n侯唊元年。\n 四年，\n侯唊薨，\n無後，\n國除。|\n 　||\n\n荻苴|以朝鮮相漢兵至圍之降侯。|\n　|　|\n　|　|\n四 三年四月，\n侯朝鮮相韓陰元年。|||\n\n 澅清|以朝鮮尼谿相使人殺其王右渠來降侯。|\n　|　|\n　|　|\n四 三年六月丙辰，\n侯朝鮮尼谿相參元年。|||\n\n 騠茲|以小月氏若苴王將眾降侯。|\n　|　|\n　|　|\n三 四年十一月丁卯，\n侯稽谷姑 元年。|\n 太初元年，\n侯稽谷姑薨，\n無後，\n國除。||\n\n浩|以故中郎將將兵捕得車師王功侯。|\n　|　|\n　|　|\n一 四年正月甲申，\n侯王恢元年。\n 四年四月，\n侯恢坐使酒泉矯制害，\n當死，\n贖，國除。\n封凡三月。|\n 　||\n\n瓡讘|以小月氏王將眾千騎降侯。|\n　|　|\n　|　|\n二 四年正月乙酉，\n侯扜者 元年。\n 一 六年，\n侯勝元年。|\n 四||\n幾|以朝鮮王子漢兵圍朝鮮降侯。|\n　|　|\n　|　|\n二 四年三月癸未，\n侯張䧄木 歸義元年。\n 六年，\n侯張䧄使朝鮮，\n謀反，\n死，國除。|\n 　||\n\n涅陽|以朝鮮相路人，\n漢兵至，\n首先降，\n道死，\n其子侯。|\n　|　|\n　|　|\n三 四年三月壬寅，\n康侯子最元年。|\n 二 太初二年，\n侯最死，\n無後，\n國除。|\n\n右太史公本表|\n\n當塗|魏不害，\n以圉守尉捕淮陽反者公孫勇等侯。||\n\n蒲|蘇昌，\n以圉尉史捕淮陽反者公孫勇等侯。||\n\n潦陽|江德，\n以園廄嗇夫共捕淮陽反者公孫勇等侯。||\n\n富民| 田千秋，\n家在長陵。\n以故高廟寢郎上書諫孝武曰：\n「子弄父兵，\n罪當笞。\n父子之怒，\n自古有之。\n蚩尤畔父，\n黃帝涉江」。\n上書至意，\n拜為大鴻臚。\n征和四年為丞相，\n封三千戶。\n至昭帝時病死，\n子順代立，\n為虎牙將軍，\n擊匈奴，\n不至質，\n誅死，\n國除。|\n\n右孝武封國名\n\n後進好事儒者褚先生曰：\n太史公記事盡於孝武之事，\n故復修記孝昭以來功臣侯者，\n編於左方，\n令後好事者得覽觀成敗長短絕世之適，\n得以自戒焉。\n當世之君子，\n行權合變，\n度時施宜，\n希世用事，\n以建功有土封侯，\n立名當世，\n豈不盛哉！\n觀其持滿守成之道，\n皆不謙讓，\n驕蹇爭權，\n喜揚聲譽，\n知進不知退，\n終以殺身滅國。\n以三得之，\n及身失之，\n不能傳功於後世，\n令恩德流子孫，\n豈不悲哉！\n夫龍雒侯曾為前將軍，\n世俗順善，\n厚重謹信，\n不與政事，\n退讓愛人。\n其先起於晉六卿之世。\n有土君國以來，\n為王侯，\n子孫相承不絕，\n歷年經世，\n以至于今，\n凡百餘歲，\n豈可與功臣及身失之者同日而語之哉？\n悲夫，\n後世其誡之！|\n\n博陸| 霍光，\n家在平陽。\n以兄驃騎將軍故貴。\n前事武帝，\n覺捕得侍中謀反者馬何羅等功侯，\n三千戶。\n中輔幼主昭帝，\n為大將軍。\n謹信，\n用事擅治，\n尊為大司馬，\n益封邑萬戶。\n後事宣帝。\n歷事三主，\n天下信鄉之，\n益封二萬戶。\n子禹代立，\n謀反，\n族滅，\n國除。||\n\n秺| 金翁叔名日磾，\n以匈奴休屠王太子從渾邪王將眾五萬，\n降漢歸義，\n侍中，\n事武帝，\n覺捕侍中謀反者馬何羅等功侯，\n三千戶。\n中事昭帝，\n謹厚，\n益封三千戶。\n子弘代立，\n為奉車都尉，\n事宣帝。||\n\n安陽| 上官桀，\n家在隴西。\n以善騎射從軍。\n稍貴，\n事武帝，\n為左將軍。\n覺捕斬侍中謀反者馬何羅弟重合侯通功侯，\n三千戶。\n中事昭帝，\n與大將軍霍光爭權，\n因以謀反，\n族滅，\n國除。||\n\n桑樂| 上官安。\n以父桀為將軍故貴，\n侍中，\n事昭帝。\n安女為昭帝夫人，\n立為皇后故侯，\n三千戶。\n驕蹇，\n與大將軍霍光爭權，\n因以父子謀反，\n族滅，\n國除。||\n\n富平| 張安世，\n家在杜陵。\n以故御史大夫張湯子武帝時給事尚書，\n為尚書令。\n事昭帝，\n謹厚習事，\n為光祿勳右將軍。\n輔政十三年，\n無適過，\n侯，三千戶。\n及事宣帝，\n代霍光為大司馬，\n用事，\n益封萬六千戶。\n子延壽代立，\n為太僕，\n侍中。||\n\n義陽| 傅介子，\n家在北地。\n以從軍為郎，\n為平樂監。\n昭帝時，\n刺殺外國王，\n天子下詔書曰：\n「平樂監傅介子使外國，\n殺樓蘭王，\n以直報怨，\n不煩師，\n有功，\n其以邑千三百戶封介子為義陽侯。」\n子厲代立，\n爭財相告，\n有罪，\n國除。||\n\n商利| 王山，\n齊人也。\n故為丞相史，\n會騎將軍上官安謀反，\n山說安與俱入丞相，\n斬安。\n山以軍功為侯，\n三千戶。\n上書願治民，\n為代太守。\n為人所上書言，\n繫獄當死，\n會赦，\n出為庶人，\n國除。||\n\n建平| 杜延年。\n以故御史大夫杜周子給事大將軍幕府，\n發覺謀反者騎將軍上官安等罪，\n封為侯，\n邑二千七百戶，\n拜為太僕。\n元年，\n出為西河太守。\n五鳳三年，\n入為御史大夫。||\n\n弋陽| 任宮。\n以故上林尉捕格謀反者左將軍上官桀，\n殺之便門，\n封為侯，\n二千戶。\n後為太常，\n及行衛尉事。\n節儉謹信，\n以壽終，\n傳於子孫。||\n\n宜城| 燕倉。\n以故大將軍幕府軍吏發謀反者騎將軍上官安罪有功，\n封侯，\n邑二千戶。\n為汝南太守，\n有能名。||\n\n宜春| 王訢，\n家在齊。\n本小吏佐史，\n稍遷至右輔都尉。\n武帝數幸扶風郡，\n訢共置辦，\n拜為右扶風。\n至孝昭時，\n代桑弘羊為御史大夫。\n元鳳三年，\n代田千秋為丞相，\n封二千戶。\n立二年，\n為人所上書言暴，\n自殺，\n不殊。\n子代立，\n為屬國都尉。||\n\n安平| 楊敞，\n家在華陰。\n故給事大將軍幕府，\n稍遷至大司農，\n為御史大夫。\n元鳳六年，\n代王訢為丞相，\n封二千戶。\n立二年，\n病死。\n子賁代立，\n十三年病死。\n子翁君代立，\n為典屬國。\n三歲，\n以季父惲故出惡言，\n繫獄當死，\n得免，\n為庶人，\n國除。|\n\n右孝昭時所封國名|\n\n陽平| 蔡義，\n家在溫。\n故師受韓詩，\n為博士，\n給事大將軍幕府，\n為杜城門候。\n入侍中，\n授昭帝韓詩，\n為御史大夫。\n是時年八十，\n衰老，\n常兩人扶持乃能行。\n然公卿大臣議，\n以為為人主師，\n當以為相。\n以元平元年代楊敞為丞相，\n封二千戶。\n病死，\n絕無後，\n國除。||\n\n扶陽| 韋賢，\n家在魯。\n通詩、\n禮、尚書，\n為博士，\n授魯大儒，\n入侍中，\n為昭帝師，\n遷為光祿大夫，\n大鴻臚，\n長信少府。\n以為人主師，\n本始三年代蔡義為丞相，\n封扶陽侯，\n千八百戶。\n為丞相五歲，\n多恩，\n不習吏事，\n免相就第，\n病死。\n子玄成代立，\n為太常。\n坐祠廟騎，\n奪爵，\n為關內侯。||\n\n平陵| 范明友，\n家在隴西。\n以家世習外國事，\n使護西羌。\n事昭帝，\n拜為度遼將軍，\n擊烏桓功侯，\n二千戶。\n取霍光女為妻。\n地節四年，\n與諸霍子禹等謀反，\n族滅，\n國除。||\n\n營平| 趙充國。\n以隴西騎士從軍得官，\n侍中，\n事武帝。\n數將兵擊匈奴有功，\n為護軍都尉，\n侍中，\n事昭帝。\n昭帝崩，\n議立宣帝，\n決疑定策，\n以安宗廟功侯，\n封二千五百戶。||\n\n陽成| 田延年。\n以軍吏事昭帝；\n發覺上官桀謀反事，\n後留遲不得封，\n為大司農。\n本造廢昌邑王議立宣帝，\n決疑定策，\n以安宗廟功侯，\n二千七百戶。\n逢昭帝崩，\n方上事並急，\n因以盜都內錢三千萬。\n發覺，\n自殺，\n國除。||\n\n平丘| 王遷，\n家在衛。\n為尚書郎，\n習刀筆之文。\n侍中，\n事昭帝。\n帝崩，\n立宣帝，\n決疑定策，\n以安宗廟功侯，\n二千戶。\n為光祿大夫，\n秩中二千石。\n坐受諸侯王金錢財。\n漏洩中事，\n誅死，\n國除。||\n\n樂成| 霍山。\n山者，\n大將軍光兄子也。\n光未死時上書曰：\n「臣兄驃騎將軍去病從軍有功，\n病死，\n賜謚景桓侯，\n絕無後，\n臣光願以所封東武陽邑三千五百戶分與山。」\n天子許之，\n拜山為侯。\n後坐謀反，\n族滅，\n國除。||\n\n冠軍| 霍雲。\n以大將軍兄驃騎將軍適孫為侯。\n地節三年，\n天子下詔書曰\n「驃騎將軍去病擊匈奴有功，\n封為冠軍侯。\n薨卒，\n子侯代立，\n病死無後。\n春秋之義，\n善善及子孫，\n其以邑三千戶封雲為冠軍侯。」\n後坐謀反，\n族滅，\n國除。||\n\n平恩| 許廣漢，\n家昌邑。\n坐事下蠶室，\n獨有一女，\n嫁之。\n宣帝未立時，\n素與廣漢出入相通，\n卜相者言當大貴，\n以故廣漢施恩甚厚。\n地節三年，\n封為侯，\n邑三千戶。\n病死無後，\n國除。||\n\n昌水| 田廣明。\n故郎，\n為司馬，\n稍遷至南郡都尉、\n淮陽太守、\n鴻臚、\n左馮翊。\n昭帝崩，\n議廢昌邑王，\n立宣帝，\n決疑定策，\n以安宗廟。\n本始三年，\n封為侯，\n邑二千三百戶。\n為御史大夫。\n後為祁連將軍，\n擊匈奴，\n軍不至質，\n當死，\n自殺，\n國除。||\n\n高平| 魏相，\n家在濟陰。\n少學易，\n為府卒史，\n以賢良舉為茂陵令，\n遷河南太守。\n坐賊殺不辜，\n繫獄，\n當死，\n會赦，\n免為庶人。\n有詔守茂陵令，\n為楊州刺史，\n入為諫議大夫，\n復為河南太守，\n遷為大司農、\n御史大夫。\n地節三年，\n譖毀韋賢，\n代為丞相，\n封千五百戶。\n病死，\n長子賓代立，\n坐祠廟失侯。||\n\n博望| 許中翁。\n以平恩侯許廣漢弟封為侯，\n邑二千戶。\n亦故有私恩，\n為長樂衛尉。\n死，子延年代立。||\n\n樂平| 許翁孫。\n以平恩侯許廣漢少弟故為侯，\n封二千戶。\n拜為彊弩將軍，\n擊破西羌，\n還，更拜為大司馬、\n光祿勳。\n亦故有私恩，\n故得封。\n嗜酒好色，\n以早病死。\n子湯代立。||\n\n將陵| 史子回。\n以宣帝大母家封為侯，\n二千六百戶，\n與平臺侯昆弟行也。\n子回妻宜君，\n故成王孫，\n嫉妒，\n絞殺侍婢四十餘人，\n盜斷婦人初產子臂膝以為媚道。\n為人所上書言，\n論棄市。\n子回以外家故，\n不失侯。||\n\n平臺| 史子叔。\n以宣帝大母家封為侯，\n二千五百戶。\n衛太子時，\n史氏內一女於太子，\n嫁一女魯王，\n今見魯王亦史氏外孫也。\n外家有親，\n以故貴，\n數得賞賜。||\n\n樂陵| 史子長。\n以宣帝大母家貴，\n侍中，\n重厚忠信。\n以發覺霍氏謀反事，\n封三千五百戶。||\n\n博成| 張章，\n父故潁川人，\n為長安亭長。\n失官，\n之北闕上書，\n寄宿霍氏第舍，\n臥馬櫪閒，\n夜聞養馬奴相與語，\n言諸霍氏子孫欲謀反狀，\n因上書告反，\n為侯，\n封三千戶。||\n\n都成| 金安上，\n先故匈奴。\n以發覺故大將軍霍光子禹等謀反事有功，\n封侯，\n二千八百戶。\n安上者，\n奉車都尉秺侯從群子。\n行謹善，\n退讓以自持，\n欲傳功德於子孫。||\n\n平通| 楊惲，\n家在華陰，\n故丞相楊敞少子，\n任為郎。\n好士，\n自喜知人，\n居眾人中常與人顏色，\n以故高昌侯董忠引與屏語，\n言霍氏謀反狀，\n共發覺告反侯，\n二千戶，\n為光祿動。\n到五鳳四年，\n作為妖言，\n大逆罪腰斬，\n國除。||\n\n高昌| 董忠，\n父故潁川陽翟人，\n以習書詣長安。\n忠有材力，\n能騎射，\n用短兵，\n給事期門。\n與張章相習知，\n章告語忠霍禹謀反狀，\n忠以語常侍騎郎楊惲，\n共發覺告反，\n侯，二千戶。\n今為梟騎都尉，\n侍中。\n坐祠宗廟乘小車，\n奪百戶。||\n\n爰戚| 趙成。\n用發覺楚國事侯，\n二千三百戶。\n地節元年，\n楚王與廣陵王謀反，\n成發覺反狀，\n天子推恩廣德義，\n下詔書曰\n「無治廣陵王」，\n廣陵不變更。\n後復坐祝詛滅國，\n自殺，\n國除。\n今帝復立子為廣陵王。||\n\n酇| 地節三年，\n天子下詔書曰：\n「朕聞漢之興，\n相國蕭何功第一，\n今絕無後，\n朕甚憐之，\n其以邑三千戶封蕭何玄孫建世為酇侯」。||\n\n平昌| 王長君，\n家在趙國，\n常山廣望邑人也。\n衛太子時，\n嫁太子家，\n為太子男史皇孫為配，\n生子男，\n絕不聞聲問，\n行且四十餘歲，\n至今元康元年中，\n詔徵，\n立以為侯，\n封五千戶。\n宣帝舅父也。||\n\n樂昌| 王稚君，\n家在趙國，\n常山廣望邑人也。\n以宣帝舅父外家封為侯，\n邑五千戶。\n平昌侯王長君弟也。||\n\n邛成| 王奉光，\n家在房陵。\n以女立為宣帝皇后，\n故封千五百戶。\n言奉光初生時，\n夜見光其上，\n傳聞者以為當貴云。\n後果以女故為侯。||\n\n安遠| 鄭吉，\n家在會稽。\n以卒伍起從軍為郎，\n使護將弛刑士田渠梨。\n會匈奴單于死，\n國亂，\n相攻，\n日逐王將眾來降漢，\n先使語吉，\n吉將吏卒數百人往迎之。\n眾頗有欲還者，\n斬殺其渠率，\n遂與俱入漢。\n以軍功侯，\n二千戶。||\n\n博陽| 邴吉，\n家在魯。\n本以治獄為御史屬，\n給事大將軍幕府。\n常施舊恩宣帝，\n遷為御史大夫，\n封侯，\n二千戶。\n神爵二年，\n代魏相為丞相。\n立五歲，\n病死。\n子翁孟代立，\n為將軍，\n侍中。\n甘露元年，\n坐祠宗廟不乘大車而騎至廟門，\n有罪，\n奪爵，\n為關內侯。||\n\n建成| 黃霸，\n家在陽夏，\n以役使徙雲陽。\n以廉吏為河內守丞，\n遷為廷尉監，\n行丞相長史事。\n坐見知夏侯勝非詔書大不敬罪，\n久繫獄三歲，\n從勝學尚書。\n會赦，\n以賢良舉為揚州刺史，\n潁川太守。\n善化，\n男女異路，\n耕者讓畔，\n賜黃金百斤，\n秩中二千石。\n居潁川，\n入為太子太傅，\n遷御史大夫。\n五鳳三年，\n代邴吉為丞相。\n封千八百戶。||\n\n西平| 于定國，\n家在東海。\n本以治獄給事為廷尉史，\n稍遷御史中丞。\n上書諫昌邑王，\n遷為光祿大夫，\n為廷尉。\n乃師受春秋，\n變道行化，\n謹厚愛人。\n遷為御史大夫，\n代黃霸為丞相。|\n\n右孝宣時所封|\n\n陽平| 王稚君，\n家在魏郡。\n故丞相史。\n女為太子妃。\n太子立為帝，\n女為皇后，\n故侯，\n千二百戶。\n初元以來，\n方盛貴用事，\n游宦求官於京師者多得其力，\n未聞其有知略廣宣於國家也。|\n\n"}
{"id": "KR2a0001_209", "series": "KR2a0001", "text": "制詔御史：\n「諸侯王或欲推私恩分子弟邑者，\n令各條上，\n朕且臨定其號名。」\n\n太史公曰：\n盛哉，\n天子之德！\n一人有慶，\n天下賴之。|\n\n國名|王子號|元光|元朔|元狩|元鼎|元封|太初||\n茲|河閒獻王子。|\n二 五年正月壬子，\n侯劉明元年。|\n 二 三年，\n侯明坐謀反殺人，\n棄市，\n國除。|\n 　|\n　|　|\n　||\n安成|長沙定王子。|\n一 六年七月乙巳，\n思侯劉蒼元年。|\n 六|六|六 元年，\n今侯自當元年。|\n 六|四||\n宜春|長沙定王子。|\n一 六年七月乙巳，\n侯劉成元年。|\n 六|六|四 五年，\n侯成坐酎金，\n國除。|\n 　|\n　||\n句容|長沙定王子。|\n一 六年七月乙巳，\n哀侯劉黨元年。|\n 元年，\n哀侯黨薨，\n無後，\n國除。|\n　|　|\n　|　||\n\n句陵|長沙定王子。|\n一 六年七月乙巳，\n侯劉福元年。|\n 六|六|四 五年，\n侯福坐酎金，\n國除。|\n 　|\n　||\n杏山|楚安王子。|\n一 六年後九月壬戌，\n侯劉成元年。|\n 六|六|四 五年，\n侯成坐酎金，\n國除。|\n 　|\n　||\n浮丘|楚安王子。|\n一 六年後九月壬戌，\n侯劉不審元年。|\n 六|四 二 五年，\n侯霸元年。|\n 四 五年，\n侯霸坐酎金，\n國除。|\n 　|\n　||\n廣戚|魯共王子。|\n　|六 元年十月丁酉，\n節侯劉擇元年。|\n 六 元年，\n侯始元年。|\n 四 五年，\n侯始坐酎金，\n國除。|\n 　|\n　||\n丹楊|江都易王子。|\n　|六 元年十二月甲辰，\n哀侯敢元年。|\n 元狩元年，\n侯敢薨，\n無後，\n國除。|\n　|　|\n　||\n盱台|江都易王子。|\n　|六 元年十二月甲辰，\n侯劉象之元年。|\n 六|四 五年，\n侯象之坐酎金，\n國除。|\n 　|\n　||\n湖孰|江都易王子。|\n　|六 元年正月丁卯，\n頃侯劉胥元年。|\n 六|四 二 五年，\n今侯聖元年。|\n 六|四||\n秩陽|江都易王子。|\n　|六 元年正月丁卯，\n終侯劉漣元年。|\n 六|三 四年，\n終侯漣薨，\n無後，\n國除。|\n 　|\n　||\n睢陵|江都易王子。|\n　|六 元年正月丁卯，\n侯劉定國元年。|\n 六|四 五年，\n侯定國坐酎金，\n國除。|\n 　|\n　||\n龍丘|江都易王子。|\n　|五 二年五月乙巳，\n侯劉代元年。|\n 六|四 五年，\n侯代坐酎金，\n國除。|\n 　|\n　||\n張梁|江都易王子。|\n　|五 二年五月乙巳，\n哀侯劉仁元年。|\n 六|二 四 三年，\n今侯順元年。|\n 六|四||\n劇|菑川懿王子。|\n　|五 二年五月乙巳，\n原侯劉錯元年。|\n 六|一 五 二年，\n孝侯廣昌元年。|\n 六|四||\n壤|菑川懿王子。|\n　|五 二年五月乙巳，\n夷侯劉高遂 元年。|\n 六|六 元年，\n今侯延元年。|\n 六|四||\n平望|菑川懿王子。|\n　|五 二年五月乙巳，\n夷侯劉賞元年。|\n 二 四 三年，\n今侯楚人元年。|\n 六|六|四||\n臨原|菑川懿王子。|\n　|五 二年五月乙巳，\n敬侯劉始昌元年。|\n 六|六|六|四||\n葛魁|菑川懿王子。|\n　|五 二年五月乙巳，\n節侯劉寬元年。|\n 三 三 四年，\n侯戚元年。|\n 二 三年，\n侯戚坐殺人，\n棄市，\n國除。|\n 　|\n　||\n益都|菑川懿王子。|\n　|五 二年五月乙巳，\n侯劉胡元年。|\n 六|六|六|四||\n平酌|菑川懿王子。|\n　|五 二年五月乙巳，\n戴侯劉彊元年。|\n 六|六 元年，\n思侯中時元年。|\n 六|四||\n劇魁|菑川懿王子。|\n　|五 二年五月乙巳，\n夷侯劉墨元年。|\n 六|六|三 元年，\n侯昭元年。\n 三 四年，\n侯德元年。|\n 四||\n壽梁|菑川懿王子。|\n　|五 二年五月乙巳，\n侯劉守元年。|\n 六|四 五年，\n侯守坐酎金，\n國除。|\n 　|\n　||\n平度|菑川懿王子。|\n　|五 二年五月乙巳，\n侯劉衍元年。|\n 六|六|六|四||\n宜成|菑川懿王子。|\n　|五 二年五月乙巳，\n康侯劉偃元年。|\n 六|六 元年，\n侯福元年。|\n 六|元年，\n侯福坐殺弟，\n棄市，\n國除。||\n\n臨朐|菑川懿王子。|\n　|五 二年五月乙巳，\n哀侯劉奴元年。|\n 六|六|六|四||\n雷|城陽共王子。|\n　|五 二年五月甲戌，\n侯劉稀元年。|\n 六|五 五年，\n侯稀坐酎金，\n國除。|\n 　|\n　||\n東莞|城陽共王子。|\n　|三 二年五月甲戌，\n侯劉吉元年。\n 五年，\n侯吉有痼疾，\n不朝，\n廢，國除。|\n 　|\n　|　|\n　||\n辟|城陽共王子。|\n　|三 二年五月甲戌，\n節侯劉壯元年。\n 二 五年，\n侯朋元年。|\n 六|四 五年，\n侯朋坐酎金，\n國除。|\n 　|\n　||\n尉文|趙敬肅王子。|\n　|五 二年六月甲午，\n節侯劉丙元年。|\n 六 元年，\n侯犢元年。|\n 四 五年，\n侯犢坐酎金，\n國除。|\n 　|\n　||\n封斯|趙敬肅王子。|\n　|五 二年六月甲午，\n共侯劉胡陽元年。|\n 六|六|六|二 二 三年，\n今侯如意元年。||\n\n榆丘|趙敬肅王子。|\n　|五 二年六月甲午，\n侯劉壽福元年。|\n 六|四 五年，\n侯壽福坐酎金，\n國除。|\n 　|\n　||\n襄嚵|趙敬肅王子。|\n　|五 二年六月甲午，\n侯劉建元年。|\n 六|四 五年，\n侯建坐酎金，\n國除。|\n 　|\n　||\n邯會|趙敬肅王子。|\n　|五 二年六月甲午，\n侯劉仁元年。|\n 六|六|六|四||\n朝|趙敬肅王子。|\n　|五 二年六月甲午，\n侯劉義元年。|\n 六|二 四 三年，\n今侯祿元年。|\n 六|四||\n東城|趙敬肅王子。|\n　|五 二年六月甲午，\n侯劉遺元年。|\n 六|元年，\n侯遺有罪，\n國除。|\n　|　||\n\n陰城|趙敬肅王子。|\n　|五 二年六月甲午，\n侯劉蒼元年。|\n 六|六|元年，\n侯蒼有罪，\n國除。|\n　||\n廣望|中山靖王子。|\n　|五 二年六月甲午，\n侯劉安中元年。|\n 六|六|六|四||\n將梁|中山靖王子。|\n　|五 二年六月甲午，\n侯劉朝平元年。|\n 六|四 五年，\n侯朝平坐酎金，\n國除。|\n 　|\n　||\n新館|中山靖王子。|\n　|五 二年六月甲午，\n侯劉未央元年。|\n 六|四 五年，\n侯未央坐酎金，\n國除。|\n 　|\n　||\n新處|中山靖王子。|\n　|五 二年六月甲午，\n侯劉嘉元年。|\n 六|四 五年，\n侯嘉坐酎金，\n國除。|\n 　|\n　||\n陘城|中山靖王子。|\n　|五 二年六月甲午，\n侯劉貞元年。|\n 六|四 五年，\n侯貞坐酎金，\n國除。|\n 　|\n　||\n蒲領|廣川惠王子。|\n　|四 三年十月癸酉，\n侯劉嘉元年。|\n 　|\n　|　|\n　||\n西熊|廣川惠王子。|\n　|四 三年十月癸酉，\n侯劉明元年。|\n 　|\n　|　|\n　||\n棗彊|廣川惠王子。|\n　|四 三年十月癸酉，\n侯劉晏元年。|\n 　|\n　|　|\n　||\n畢梁|廣川惠王子。|\n　|四 三年十月癸酉，\n侯劉嬰元年。|\n 六|六|三 四年，\n侯嬰有罪，\n國除。|\n 　||\n\n房光|河閒獻王子。|\n　|四 三年十月癸酉，\n侯劉殷元年。|\n 六|元年，\n侯殷有罪，\n國除。|\n　|　||\n\n距陽|河閒獻王子。|\n　|四 三年十月癸酉，\n侯劉匄元年。|\n 四 二 五年，\n侯渡元年。|\n 四 五年，\n侯渡有罪，\n國除。|\n 　|\n　||\n蔞|河閒獻王子。|\n　|四 三年十月癸酉，\n侯劉邈元年。|\n 六|六|六 元年，\n今侯嬰元年。|\n 四||\n阿武|河閒獻王子。|\n　|四 三年十月癸酉，\n湣侯劉豫元年。|\n 六|六|六|二 二 三年，\n今侯寬元年。||\n\n參戶|河閒獻王子。|\n　|四 三年十月癸酉，\n侯劉勉元年。|\n 六|六|六|四||\n州鄉|河閒獻王子。|\n　|四 三年十月癸酉，\n節侯劉禁元年。|\n 六|六|五 一 六年，\n今侯惠元年。|\n 四||\n成平|河閒獻王子。|\n　|四 三年十月癸酉，\n侯劉禮元年。|\n 二 三年，\n侯禮有罪，\n國除。|\n 　|\n　|　||\n\n廣|河閒獻王子。|\n　|四 三年十月癸酉，\n侯劉順元年。|\n 六|四 五年，\n侯順坐酎金，\n國除。|\n 　|\n　||\n蓋胥|河閒獻王子。|\n　|四 三年十月癸酉，\n侯劉讓元年。|\n 六|四 五年，\n侯讓坐酎金，\n國除。|\n 　|\n　||\n陪安|濟北貞王子。|\n　|四 三年十月癸酉，\n康侯劉不害元年。|\n 六|一 二年，\n哀侯秦客元年。\n 二 三年，\n侯秦客薨，\n無後，\n國除。|\n 　|\n　||\n榮簡|濟北貞王子。|\n　|四 三年十月癸酉，\n侯劉騫元年。|\n 二 三年，\n侯騫有罪，\n國除。|\n 　|\n　|　||\n\n周堅|濟北貞王子。|\n　|四 三年十月癸酉，\n侯劉何元年。|\n 四 二 五年，\n侯當時元年。|\n 四 五年，\n侯當時坐酎金，\n國除。|\n 　|\n　||\n安陽|濟北貞王子。|\n　|四 三年十月癸酉，\n侯劉桀元年。|\n 六|六|六|四||\n五㯫|濟北貞王子。|\n　|四 三年十月癸酉，\n侯劉臒丘元年。|\n 六|四 五年，\n侯臒丘坐酎金，\n國除。|\n 　|\n　||\n富|濟北貞王子。|\n　|四 三年十月癸酉，\n侯劉襲元年。|\n 六|六|六|四||\n陪|濟北貞王子。|\n　|四 三年十月癸酉，\n繆侯劉明元年。|\n 六|二 三年，\n侯邑元年。\n 二 五年，\n侯邑坐酎金，\n國除。|\n 　|\n　||\n叢|濟北貞王子。|\n　|四 三年十月癸酉，\n侯劉信元年。|\n 六|四 五年，\n侯信坐酎金，\n國除。|\n 　|\n　||\n平|濟北貞王子。|\n　|四 三年十月癸酉，\n侯劉遂元年。|\n 元年，\n侯遂有罪，\n國除。|\n　|　|\n　||\n羽|濟北貞王子。|\n　|四 三年十月癸酉，\n侯劉成元年。|\n 六|六|六|四||\n胡母|濟北貞王子。|\n　|四 三年十月癸酉，\n侯劉楚元年。|\n 六|四 五年，\n侯楚坐酎金，\n國除。|\n 　|\n　||\n離石|代共王子。|\n　|四 三年正月壬戌，\n侯劉綰元年。|\n 六|六|六|四||\n邵|代共王子。|\n　|四 三年正月壬戌，\n侯劉慎元年。|\n 六|六|六|四||\n利昌|代共王子。|\n　|四 三年正月壬戌，\n侯劉嘉元年。|\n 六|六|六|四||\n藺|代共王子。|\n　| 三年正月壬戌，\n侯劉熹元年。||||||\n\n 臨河|代共王子。|\n　| 三年正月壬戌，\n侯劉賢元年。||||||\n\n 隰成|代共王子。|\n　| 三年正月壬戌，\n侯劉忠元年。||||||\n\n 土軍|代共王子。|\n　| 三年正月壬戌，\n侯劉郢客元年。||\n 侯郢客坐與人妻姦，\n棄市。|\n　|　||\n\n皋狼|代共王子。|\n　| 三年正月壬戌，\n侯劉遷元年。||||||\n\n 千章|代共王子。|\n　| 三年正月壬戌，\n侯劉遇元年。||||||\n\n 博陽|齊孝王子。|\n　|四 三年三月乙卯，\n康侯劉就元年。|\n 六|二 三年，\n侯終吉元年。\n 二 五年，\n侯終吉坐酎金，\n國除。|\n 　|\n　||\n寧陽|魯共王子。|\n　|四 三年三月乙卯，\n節侯劉恢元年。|\n 六|六|六|四||\n瑕丘|魯共王子。|\n　|四 三年三月乙卯，\n節侯劉貞元年。|\n 六|六|六|四||\n公丘|魯共王子。|\n　|四 三年三月乙卯，\n夷侯劉順元年。|\n 六|六|六|四||\n郁狼|魯共王子。|\n　|四 三年三月乙卯，\n侯劉騎元年。|\n 六|四 五年，\n侯騎坐酎金，\n國除。|\n 　|\n　||\n西昌|魯共王子。|\n　|四 三年三月乙卯，\n侯劉敬元年。|\n 六|四 五年，\n侯敬坐酎金，\n國除。|\n 　|\n　||\n陘城|中山靖王子。|\n　|四 三年三月癸酉，\n侯劉義元年。|\n 六|四 五年，\n侯義坐酎金，\n國除。|\n 　|\n　||\n邯平|趙敬肅王子。|\n　|四 三年四月庚辰，\n侯劉順元年。|\n 六|四 五年，\n侯順坐酎金，\n國除。|\n 　|\n　||\n武始|趙敬肅王子。|\n　|四 三年四月庚辰，\n侯劉昌元年。|\n 六|六|六|四||\n象氏|趙敬肅王子。|\n　|四 三年四月庚辰，\n節侯劉賀元年。|\n 六|六|二 四 三年，\n思侯安德元年。|\n 四||\n易||　|\n四 三年四月庚辰，\n安侯劉平元年。|\n 六|六|四 二 五年，\n今侯種元年。|\n 四||\n洛陵|長沙定王子。|\n　|三 四年三月乙丑，\n侯劉章元年。|\n 一 二年，\n侯章有罪，\n國除。|\n 　|\n　|　||\n\n攸輿|長沙定王子。|\n　|三 四年三月乙丑，\n侯劉則元年。|\n 六|六|六|元年，\n侯則篡死罪，\n棄市，\n國除。||\n\n荼陵|長沙定王子。|\n　|三 四年三月乙丑，\n侯劉欣元年| 六|一 五 二年，\n哀侯陽元年。|\n 六|元年，\n侯陽薨，\n無後，\n國除。||\n\n建成|長沙定王子。|\n　|三 四年二月乙丑，\n侯劉拾元年。|\n 五 六年，\n侯拾坐不朝，\n不敬，\n國除。|\n 　|\n　|　||\n\n安眾|長沙定王子。|\n　|三 四年三月乙丑，\n康侯劉丹元年。|\n 六|六|五 一 六年，\n今侯山拊元年。|\n 四||\n葉|長沙定王子。|\n　|三 四年三月乙丑，\n康侯劉嘉元年。|\n 六|四 五年，\n侯嘉坐酎金，\n國除。|\n 　|\n　||\n利鄉|城陽共王子。|\n　|三 四年三月乙丑，\n康侯劉嬰元年。|\n 二 三年，\n侯嬰有罪，\n國除。|\n 　|\n　|　||\n\n有利|城陽共王子。|\n　|三 四年三月乙丑，\n侯劉釘元年。|\n 元年，\n侯釘坐遺淮南書稱臣，\n棄市，\n國除。|\n　|　|\n　||\n東平|城陽共王子。|\n　|三 四年三月乙丑，\n侯劉慶元年。|\n 二 三年，\n侯慶坐與姊妹姦，\n有罪，\n國除。|\n 　|\n　|　||\n\n運平|城陽共王子。|\n　|三 四年三月乙丑，\n侯劉訢元年。|\n 六|四 五年，\n侯訢坐酎金，\n國除。|\n 　|\n　||\n山州|城陽共王子。|\n　|三 四年三月乙丑，\n侯劉齒元年。|\n 六|四 五年，\n侯齒坐酎金，\n國除。|\n 　|\n　||\n海常|城陽共王子。|\n　|三 四年三月乙丑，\n侯劉福元年。|\n 六|四 五年，\n侯福坐酎金，\n國除。|\n 　|\n　||\n鈞丘|城陽共王子。|\n　|三 四年三月乙丑，\n侯劉憲元年。|\n 三 三 四年，\n今侯執德元年。|\n 六|六|四||\n南城|城陽共王子。|\n　|三 四年三月乙丑，\n侯劉貞元年。|\n 六|六|六|四||\n廣陵|城陽共王子。|\n　|三 四年三月乙丑，\n常侯劉表元年。|\n 四 二 五年，\n侯成元年。|\n 四 五年，\n侯成坐酎金，\n國除。|\n 　|\n　||\n莊原|城陽共王子。|\n　|三 四年三月乙丑，\n侯劉皋元年。|\n 六|四 五年，\n侯皋坐酎金，\n國除。|\n 　|\n　||\n臨樂|中山靖王子。|\n　|三 四年四月甲午，\n敦侯劉光元年。|\n 六|六|五 一 六年，\n今侯建元年。|\n 四||\n東野|中山靖王子。|\n　|三 四年四月甲午，\n侯劉章元年。|\n 六|六|六|四||\n高平|中山靖王子。|\n　|三 四年四月甲午，\n侯劉嘉元年。|\n 六|四 五年，\n侯嘉坐酎金，\n國除。|\n 　|\n　||\n廣川|中山靖王子。|\n　|三 四年四月甲午，\n侯劉頗元年。|\n 六|四 五年，\n侯頗坐酎金，\n國除。|\n 　|\n　||\n千鍾|河閒獻王子。|\n　|三 四年四月甲午，\n侯劉搖元年。|\n 一 二年，\n侯陰不使人為秋請，\n有罪，\n國除。|\n 　|\n　|　||\n\n披陽|齊孝王子。|\n　|三 四年四月乙卯，\n敬侯劉燕元年。|\n 六|四 二 五年，\n今侯隅元年。|\n 六|四||\n定|齊孝王子。|\n　|三 四年四月乙卯，\n敬侯劉越元年。|\n 六|三 三 四年，\n今侯德元年。|\n 六|四||\n稻|齊孝王子。|\n　|三 四年四月乙卯，\n夷侯劉定元年。|\n 六|二 四 三年，\n今侯都陽元年。|\n 六|四||\n山|齊孝王子。|\n　|三 四年四月乙卯，\n侯劉國元年。|\n 六|六|六|四||\n繁安|齊孝王子。|\n　|三 四年四月乙卯，\n侯劉忠元年。|\n 六|六|六|三 一 四年，\n今侯壽元年。||\n\n柳|齊孝王子。|\n　|三 四年四月乙卯，\n康侯劉陽元年。|\n 六|三 三 四年，\n侯罷師元年。|\n 四 二 五年，\n今侯自為元年。|\n 四||\n雲|齊孝王子。|\n　|三 四年四月乙卯，\n夷侯劉信元年。|\n 六|五 一 六年，\n今侯歲發元年。|\n 六|四||\n牟平|齊孝王子。|\n　|三 四年四月乙卯，\n共侯劉渫元年。|\n 二 四 三年，\n今侯奴元年。|\n 六|六|四||\n柴|齊孝王子。|\n　|三 四年四月乙卯，\n原侯劉代元年。|\n 六|六|六|四||\n柏陽|趙敬肅王子。|\n　|二 五年十一月辛酉，\n侯劉終古元年。|\n 六|六|六|四||\n鄗|趙敬肅王子。|\n　|二 五年十一月辛酉，\n侯劉延年元年。|\n 六|四 五年，\n侯延年坐酎金，\n國除。|\n 　|\n　||\n桑丘|中山靖王子。|\n　|二 五年十一月辛酉，\n節侯劉洋元年。|\n 六|三 三 四年，\n今侯德元年。|\n 六|四||\n高丘|中山靖王子。|\n　|二 五年三月癸酉，\n哀侯劉破胡元年。|\n 六| 元年，\n侯破胡薨，\n無後，\n國除。|\n 　|\n　||\n柳宿|中山靖王子。|\n　|二 五年三月癸酉，\n夷侯劉蓋元年。|\n 二 四 三年，\n侯蘇元年。|\n 四 五年，\n侯蘇坐酎金，\n國除。|\n 　|\n　||\n戎丘|中山靖王子。|\n　|二 五年三月癸酉，\n侯劉讓元年。|\n 六|四 五年，\n侯讓坐酎金，\n國除。|\n 　|\n　||\n樊輿|中山靖王子。|\n　|二 五年三月癸酉，\n節侯劉條元年。|\n 六|六|六|四||\n曲成|中山靖王子。|\n　|二 五年三月癸酉，\n侯劉萬歲元年。|\n 六|四 五年，\n侯萬歲坐酎金，\n國除。|\n 　|\n　||\n安郭|中山靖王子。|\n　|二 五年三月癸酉，\n侯劉博元年。|\n 六|六|六|四||\n安險|中山靖王子。|\n　|二 五年三月癸酉，\n侯劉應元年。|\n 六|四 五年，\n侯應坐酎金，\n國除。|\n 　|\n　||\n安遙|中山靖王子。|\n　|二 五年三月癸酉，\n侯劉恢元年。|\n 六|四 五年，\n侯恢坐酎金，\n國除。|\n 　|\n　||\n夫夷|長沙定王子。|\n　|二 五年三月癸酉，\n敬侯劉義元年。|\n 六|四 六 五年，\n今侯禹元年。|\n 六|四||\n舂陵|長沙定王子。|\n　|二 五年六月壬子，\n侯劉買元年。|\n 六|六|六|四||\n都梁|長沙定王子。|\n　|二 五年六月壬子，\n敬侯劉遂元年。|\n 六| 六 元年，\n今侯係元年。|\n 六|四||\n洮陽|長沙定王子。|\n　|二 五年六月壬子，\n靖侯劉狗彘元年。|\n 五 六年，\n侯狗彘薨，\n無後，\n國除。|\n 　|\n　|　||\n\n泉陵|長沙定王子。|\n　|二 五年六月壬子，\n節侯劉賢元年。|\n 六|六|六|四||\n終弋|衡山王賜子。|\n　|一 六年四月丁丑，\n侯劉廣置元年。|\n 六|四 五年，\n侯廣置坐酎金，\n國除。|\n 　|\n　||\n麥|城陽頃王子。|\n　|　|\n六 元年四月戊寅，\n侯劉昌元年。|\n 四 五年，\n侯昌坐酎金，\n國除。|\n 　|\n　||\n鉅合|城陽頃王子。|\n　|　|\n六 元年四月戊寅，\n侯劉發元年。|\n 四 五年，\n侯發坐酎金，\n國除。|\n 　|\n　||\n昌|城陽頃王子。|\n　|　|\n六 元年四月戊寅，\n侯劉差元年。|\n 四 五年，\n侯差坐酎金，\n國除。|\n 　|\n　||\n蕢|城陽頃王子。|\n　|　|\n六 元年四月戊寅，\n侯劉方元年。|\n 四 五年，\n侯方坐酎金，\n國除。|\n 　|\n　||\n雩殷|城陽頃王子。|\n　|　|\n六 元年四月戊寅，\n康侯劉澤元年。|\n 六||||\n石洛|城陽頃王子。|\n　|　|\n六 元年四月戊寅，\n侯劉敬元年。|\n 六|六|四||\n扶㴆|城陽頃王子。|\n　|　|\n六 元年四月戊寅，\n侯劉昆吾元年。|\n 六|六|四||\n挍|城陽頃王子。|\n　|　|\n六 元年四月戊寅，\n侯劉霸元年。>|\n六|六|四||\n朸|城陽頃王子。|\n　|　|\n六 元年四月戊寅，\n侯劉讓元年。|\n 六|六|四||\n父城|城陽頃王子。|\n　|　|\n六 元年四月戊寅，\n侯劉光元年。|\n 四 五年，\n侯光坐酎金，\n國除。|\n 　|\n　||\n庸|城陽頃王子。|\n　|　|\n六 元年四月戊寅，\n侯劉譚元年。|\n 六|六|四||\n翟|城陽頃王子。|\n　|　|\n六 元年四月戊寅，\n侯劉壽元年。|\n 四 五年，\n侯壽坐酎金，\n國除。|\n 　|\n　||\n鱣|城陽頃王子。|\n　|　|\n六 元年四月戊寅，\n侯劉應元年。|\n 四 五年，\n侯應坐酎金，\n國除。|\n 　|\n　||\n彭|城陽頃王子。|\n　|　|\n六 元年四月戊寅，\n侯劉偃元年。|\n 四 五年，\n侯偃坐酎金，\n國除。|\n 　|\n　||\n瓡|城陽頃王子。|\n　|　|\n六 元年四月戊寅，\n侯劉息元年。|\n 六|六|四||\n虛水|城陽頃王子。|\n　|　|\n六 元年四月戊寅，\n侯劉禹元年。|\n 六|六|四||\n東淮|城陽頃王子。|\n　|　|\n六 元年四月戊寅，\n侯劉類元年。|\n 四 五年，\n侯類坐酎金，\n國除。|\n 　|\n　||\n栒|城陽頃王子。|\n　|　|\n六 元年四月戊寅，\n侯劉買元年。|\n 四 五年，\n侯買坐酎金，\n國除。|\n 　|\n　||\n涓|城陽頃王子。|\n　|　|\n六 元年四月戊寅，\n侯劉不疑元年。|\n 四 五年，\n侯不疑坐酎金，\n國除。|\n 　|\n　||\n陸|菑川靖王子。|\n　|　|\n六 元年四月戊寅，\n侯劉何元年。|\n 六|六|四||\n廣饒|菑川靖王子。|\n　|　|\n六 元年十月辛卯，\n康侯劉國元年。|\n 六|六|四||\n缾|菑川靖王子。|\n　|　|\n六 元年十月辛卯，\n侯劉成元年。|\n 六|六|四||\n俞閭|菑川靖王子。|\n　|　|\n六 元年十月辛卯，\n侯劉不害元年。|\n 六|六|四||\n甘井|廣川穆王子。|\n　|　|\n六 元年十月乙酉，\n侯劉元元年。|\n 六|六|四||\n襄陵|廣川穆王子。|\n　|　|\n六 元年十月乙酉，\n侯劉聖元年。|\n 六|六|四||\n皋虞|膠東康王子。|\n　|　|\n　|三 元年五月丙午，\n侯劉建元年。\n 三 四年，\n今侯處元年。|\n 六|四||\n魏其|膠東康王子。|\n　|　|\n　|六 元年五月丙午，\n暢侯劉昌元年。|\n 六|四||\n祝茲|膠東康王子。|\n　|　|\n　|四 元年五月丙午，\n侯劉延元年。\n 五年，\n延坐棄印綬出國，\n不敬，\n國除。|\n 　|\n　|\n\n"}
{"id": "KR2a0001_210", "series": "KR2a0001", "text": "　|\n　|大事記|相位|將位|御史大夫位||\n公元前|206高皇帝元年|春，\n沛公為漢王，\n之南鄭。\n秋，還定雍。|\n一 丞相蕭何守漢中。|\n 　|\n御史大夫周苛守滎陽。|||\n\n205二|  春，\n定塞、\n翟、魏、\n河南、\n韓、殷國。\n夏，伐項籍，\n至彭城。\n立太子。\n還據滎陽。|\n二 守關中。|\n 一 太尉長安侯盧綰。|\n 　|||\n\n204三|魏豹反。\n使韓信別定魏，\n伐趙。\n楚圍我滎陽。|\n三|二|　|||\n\n203四|使韓信別定齊及燕，\n太公自楚歸，\n與楚界洪渠。|\n四|三 周苛守滎陽，\n死。| 御史大夫汾陰侯周昌。|||\n\n202五| 冬，\n破楚垓下，\n殺項籍。\n春，王踐皇帝位定陶。\n 入都關中。|\n 五 罷太尉官。|\n 四 後九月，\n綰為燕王。|\n 　|||\n\n201六|尊太公為太上皇。\n劉仲為代王。\n立大市。\n更命咸陽曰長安。|\n六 封為酇侯。\n 張蒼為計相。|\n 　|\n　|||\n200七|長樂宮成，\n自櫟陽徙長安。\n伐匈奴，\n匈奴圍我平城。|\n七|　|\n　|||\n199八| 擊韓信反虜於趙城。\n貫高作亂，\n明年覺，\n誅之。\n匈奴攻代王，\n代王棄國亡，\n廢為郃陽侯。|\n八|　|\n　|||\n198九| 未央宮成，\n置酒前殿，\n太上皇輦上坐，\n帝奉玉卮上壽，\n曰：\n「始常以臣不如仲力，\n今臣功孰與仲多？」\n太上皇笑，\n殿上稱萬歲。\n徙齊田，\n楚昭、\n屈、景于關中。|\n九 遷為相國。|\n 　|\n御史大夫昌為趙丞相。|||\n\n197十|太上皇崩。\n陳豨反代地。|\n十|　|\n御史大夫江邑侯趙堯。|||\n\n196十一|誅淮陰、\n彭越。\n黥布反。|\n十一|周勃為太尉。\n攻代。\n後官省。|\n　|||\n195十二|冬，\n擊布。\n還過沛。\n夏，上崩，\n葬長陵。|\n十二|　|\n　|||\n194孝惠元年|趙隱王如意死。\n始作長安城西北方。\n除諸侯丞相為相。|\n十三|　|\n　|||\n193二|楚元王、\n齊悼惠王來朝。\n 七月辛未，\n何薨。|\n 十四 七月癸巳，\n齊相平陽侯曹參為相國。|\n 　|\n　|||\n192三|初作長安城。\n蜀湔氐反。\n擊之。|\n二|　|\n　|||\n191四|三月甲子，\n赦，無所復作。|\n三|　|\n　|||\n190五|為高祖立廟於沛城成，\n置歌兒一百二十人。\n 八月乙丑，\n參卒。|\n 四|　|\n　|||\n189六|七月，\n齊悼惠王薨。\n立太倉、\n西市。|\n一 十月己巳，\n安國侯王陵為右丞相。\n曲逆侯陳平為左丞相。|\n 堯抵罪。|\n廣阿侯任敖為御史大夫。|||\n\n188七| 上崩。\n大臣用張辟彊計，\n呂氏權重，\n以呂台為呂王。\n立少帝。\n九月辛巳，\n葬安陵。|\n二|　|\n　|||\n187高后元年|王孝惠諸子。\n置孝悌力田。|\n三 十一月甲子，\n徙平為右丞相。\n辟陽侯審食其為左丞相。|\n 　|\n　|||\n186二|十二月，\n呂王台薨，\n子嘉代立為呂王。\n行八銖錢。|\n四 平。\n 二 食其。|\n 　|\n平陽侯曹窋為御史大夫。|||\n\n185三|　|\n五 三| 　|\n　|||\n184四|廢少帝，\n更立常山王弘為帝。|\n六 四 置太尉官。|\n 一 絳侯周勃為太尉。|\n 　|||\n\n183五|八月，\n淮陽王薨，\n以其弟壺關侯武為淮陽王。\n令戍卒歲更。|\n七 五| 二|　|||\n\n182六|以呂產為呂王。\n四月丁酉，\n赦天下。\n晝昏。|\n八 六| 三|　|||\n\n181七|趙王幽死，\n以呂祿為趙王。\n梁王徙趙，\n自殺。|\n九 七| 四|　|||\n\n180八| 七月，\n高后崩。\n九月，\n誅諸呂。\n後九月，\n代王至，\n踐皇帝位。\n 後九月，\n食其免相。|\n 十 七月辛巳，\n為帝太傅。\n九月壬戌，\n復為丞相。\n 八| 五 隆慮侯竈為將軍，\n擊南越。|\n 御史大夫蒼。|||\n\n179孝文元年|除收孥相坐律。\n立太子。\n賜民爵。|\n十一 十一月辛巳，\n平徙為左丞相。\n太尉絳侯周勃為右丞相。|\n 六 勃為相，\n潁陰侯灌嬰為太尉。|\n 　|||\n\n178二|除誹謗律。\n皇子武為代王，\n參為太原王，\n揖為梁王。\n 十月，\n丞相平薨。|\n 一 十一月乙亥，\n絳侯勃復為丞相。|\n 一|　|||\n\n177三| 徙代王武為淮陽王。\n上幸太原。\n濟北王反。\n匈奴大入上郡。\n以地盡與太原，\n太原更號代。\n 十一月壬子，\n勃免相，\n之國。|\n 一 十二月乙亥，\n太尉潁陰侯灌嬰為丞相。\n 罷太尉官。|\n 二 棘蒲侯陳武為大將軍，\n擊濟北。\n昌侯盧卿、\n共侯盧罷師、\n甯侯遫、\n深澤侯將夜皆為將軍，\n屬武祁侯賀，\n將兵屯滎陽。|\n 　|||\n\n176四|十二月己巳，\n嬰卒。|\n一 正月甲午，\n御史大夫北平侯張蒼為丞相。|\n 安丘侯張說為將軍，\n擊胡，\n出代。|\n關中侯申屠嘉為御史大夫。|||\n\n175五|除錢律，\n民得鑄錢|二|　|\n　|||\n174六|廢淮南王，\n遷嚴道，\n道死雍。|\n三|　|\n　|||\n173七|四月丙子，\n初置南陵。|\n四|　|\n　|||\n172八|太僕汝陰侯滕公卒。|\n五|　|\n　|||\n171九|溫室鐘自鳴。\n以芷陽鄉為霸陵。|\n六|　|\n御史大夫敬。|||\n\n170十|諸侯王皆至長安。|\n七|　|\n　|||\n169十一|上幸代。\n地動。|\n八|　|\n　|||\n168十二|河決東郡金隄。\n徙淮陽王為梁王。|\n九|　|\n　|||\n167十三|除肉刑及田租稅律、\n戍卒令。|\n十|　|\n　|||\n166十四|匈奴大入蕭關，\n發兵擊之，\n及屯長安旁。|\n十一| 成侯董赤、\n內史欒布、\n昌侯盧卿、\n隆慮侯竈、\n甯侯遫皆為將軍，\n東陽侯張相如為大將軍，\n皆擊匈奴。\n中尉周舍、\n郎中令張武皆為將軍，\n屯長安旁。|\n　|||\n165十五|黃龍見成紀。\n上始郊見雍五帝。|\n十二|　|\n　|||\n164十六|上始郊見渭陽五帝。|\n十三|　|\n　|||\n163後元年|新垣平詐言方士，\n覺，誅之。|\n十四|　|\n　|||\n162二|匈奴和親。\n地動。\n 八月戊辰，\n蒼免相。|\n 十五 八月庚午，\n御史大夫申屠嘉為丞相，\n封故安侯。|\n 　|\n御史大夫青。|||\n\n161三|置谷口邑。|\n二|　|\n　|||\n160四|　|\n三|　|\n　|||\n159五|上幸雍。|\n四|　|\n　|||\n158六|匈奴三萬人入上郡，\n二萬人入雲中。|\n五|以中大夫令免為車騎將軍，\n軍飛狐，\n故楚相蘇意為將軍，\n軍句注；\n 將軍張武屯北地；\n河內守周亞夫為將軍，\n軍細柳；\n宗正劉禮軍霸上；\n祝茲侯徐厲軍棘門：\n以備胡。\n數月，\n胡去，\n亦罷。|\n 　|||\n\n157七|六月己亥，\n孝文皇帝崩。\n丁未，\n太子立。\n民出臨三日，\n葬霸陵。|\n六| 中尉亞夫為車騎將軍，\n郎中令張武為復土將軍，\n屬國捍為將屯將軍。\n詹事戎奴為車騎將軍，\n侍太后。|\n　|||\n156孝景元年|立孝文皇帝廟，\n郡國為太宗廟。|\n七 置司徒官。|\n 　|\n　|||\n155二| 立皇子德為河閒王，\n閼為臨江王，\n餘為淮陽王，\n非為汝南王，\n彭祖為廣川王，\n發為長沙王。\n四月中，\n孝文太后崩。\n 嘉卒。|\n 八 開封侯陶青為丞相。|\n 　|\n御史大夫錯。|||\n\n154三|吳楚七國反，\n發兵擊，\n皆破之。\n皇子端為膠西王，\n勝為中山王。|\n二 置太尉官。|\n 中尉條侯周亞夫 為太尉，\n擊吳楚；\n曲周侯酈寄為將軍，\n擊趙；\n竇嬰為大將軍，\n屯滎陽，\n欒布為將軍，\n擊齊。|\n 　|||\n\n153四|立太子。|\n三|二 太尉亞夫。|\n 御史大夫蚡。|||\n\n152五|置陽陵邑。\n 丞相北平侯張蒼卒。|\n 四|三|　|||\n\n151六|徙廣川王彭祖為趙王。|\n五|四|御史大夫陽陵侯岑邁。|||\n\n150七|廢太子榮為臨江王。\n四月丁巳，\n膠東王立為太子。\n 青罷相。|\n 六月乙巳，\n太尉條侯亞夫為丞相。\n 罷太尉官。|\n 五 遷為丞相。|\n 御史大夫舍。|||\n\n149中元年|　|\n二|　|\n　|||\n148二|皇子越為廣川王，\n寄為膠東王。|\n三|　|\n　|||\n147三|皇子乘為清河王。\n 亞夫免相。|\n 四 御史大夫桃侯劉舍為丞相。|\n 　|\n御史大夫綰。|||\n\n146四|臨江王徵，\n自殺，\n葬藍田，\n燕數萬為銜土置冢上。|\n二|　|\n　|||\n145五|皇子舜為常山王。|\n三|　|\n　|||\n144六| 梁孝王武薨。\n分梁為五國，\n王諸子：\n子買為梁王，\n明為濟川王，\n彭離為濟東王，\n定為山陽王，\n不識為濟陰王。|\n四|　|\n　|||\n143後元年|五月，\n地動。\n七月乙巳，\n日蝕。\n 舍免相。|\n 五 八月壬辰，\n御史大夫建陵侯衛綰為丞相。|\n 　|\n御史大夫不疑。|||\n\n142二|　|\n二|六月丁丑，\n御史大夫岑邁卒。|\n　|||\n141三|正月甲子，\n孝景皇帝崩。\n二月丙子，\n太子立。|\n三|　|\n　|||\n140孝武建元元年|綰免相。|\n四 魏其侯竇嬰為丞相。\n 置太尉。|\n 武安侯田蚡為太尉。|\n御史大夫抵。|||\n\n139二|置茂陵。\n 嬰免相。|\n 二月乙未，\n太常柏至侯許昌為丞相。\n 蚡免太尉。\n 罷太尉官。|\n 　|\n御史大夫趙綰。|||\n\n138三|東甌王廣武侯望率其眾四萬餘人來降，\n處廬江郡。|\n二|　|\n　|||\n137四|　|\n三|　|\n御史大夫青翟。|||\n\n136五|行三分錢。|\n四|　|\n　|||\n135六|正月，\n閩越王反。\n孝景太后崩。\n 昌免相。|\n 五 六月癸巳，\n武安侯田蚡為丞相。|\n 青翟為太子太傅。|\n御史大夫安國。|||\n\n134元光元年|　|\n二|　|\n　|||\n133二|帝初之雍，\n郊見五畤。|\n三| 夏，\n御史大夫韓安國為護軍將軍，\n衛尉李廣為驍騎將軍，\n太僕公孫賀為輕車將軍，\n大行王恢為將屯將軍，\n太中大夫李息為材官將軍，\n篡單于馬邑，\n不合，\n誅恢。|\n　|||\n132三|五月丙子，\n河決于瓠子。|\n四|　|\n　|||\n131四|十二月丁亥，\n地動。\n 蚡卒。|\n 五 平棘侯薛澤為丞相。|\n 　|\n御史大夫歐。|||\n\n130五|十月，\n族灌夫家，\n棄魏其侯市。|\n二|　|\n　|||\n129六|南夷始置郵亭。|\n三| 太中大夫衛青為車騎將軍，\n出上谷；\n衛尉李廣為驍騎將軍，\n出鴈門；\n大中大夫公孫敖為騎將軍，\n出代；\n太僕公孫賀為輕車將軍，\n出雲中：\n皆擊匈奴。|\n　|||\n128元朔元年|衛夫人立為皇后。|\n四| 車騎將軍青出雁門，\n擊匈奴。\n衛尉韓安國為將屯將軍，\n軍代，\n明年，\n屯漁陽卒。|\n　|||\n127二|　|\n五|春，\n車騎將軍衛青出雲中，\n至高闕，\n取河南地。|\n　|||\n126三|匈奴殺代太守友。|\n六|　|\n御史大夫弘。|||\n\n125四|匈奴入定襄、\n代、上郡。|\n七|　|\n　|||\n124五|匈奴殺代都尉朱英。\n 澤免相。|\n 八 十一月乙丑，\n御史大夫公孫弘為丞相，\n封平津侯。|\n  春，\n長平侯衛青為大將軍，\n擊右賢。\n衛尉蘇建為游擊將軍，\n屬青。\n左內史李沮為強弩將軍，\n太僕賀為車騎將軍，\n代相李蔡為輕車將軍，\n岸頭侯張次公為將軍，\n大行息為將軍：\n皆屬大將軍，\n擊匈奴。|\n　|||\n123六|　|\n二| 大將軍青再出定襄擊胡。\n合騎侯公孫敖為中將軍，\n太僕賀為左將軍，\n郎中令李廣為後將軍。\n翕侯趙信為前將軍，\n敗降匈奴。\n衛尉蘇建為右將軍，\n敗，身脫。\n左內史沮為彊弩將軍。\n皆屬青。|\n　|||\n122元狩元年|十月中，\n淮南王安、\n衡山王賜謀反，\n皆自殺，\n國除。|\n三||御史大夫蔡。|||\n\n121二|匈奴入鴈門、\n代郡。\n江都王建反。\n膠東王子慶立為六安王。\n 弘卒。|\n 四 御史大夫樂安侯李蔡為丞相。|\n  冠軍侯霍去病為驃騎將軍，\n擊胡，\n至祁連；\n合騎侯敖為將軍。\n出北地；\n博望侯張騫、\n郎中令李廣為將軍，\n出右北平。|\n御史大夫湯。|||\n\n120三|匈奴入右北平、\n定襄。|\n二|　|\n　|||\n119四|　|\n三| 大將軍青出定襄，\n郎中令李廣為前將軍，\n太僕公孫賀為左將軍，\n主爵趙食其為右將軍，\n平陽侯曹襄為後將軍：\n擊單于。|\n　|||\n118五|蔡坐侵園堧，\n自殺。|\n四 太子少傅武彊侯莊青翟為丞相。|\n 　|\n　|||\n117六|四月乙巳，\n皇子閎為齊王，\n旦為燕王，\n胥為廣陵王。|\n二|　|\n　|||\n116元鼎元年|　|\n三|　|\n　|||\n115二|青翟有罪，\n自殺。|\n四 太子太傅高陵侯趙周為丞相。|\n 湯有罪，\n自殺。|\n御史大夫慶。|||\n\n114三|　|\n二|　|\n　|||\n113四|立常山憲王子平為真定王，\n商為泗水王。\n六月中，\n河東汾陰得寶鼎。|\n三|　|\n　|||\n112五|三月中，\n南越相嘉反，\n殺其王及漢使者。\n 八月，\n周坐酎金，\n自殺。|\n 四 九月辛巳，\n御史大夫石慶為丞相，\n封牧丘侯。|\n  衛尉路博德為伏波將軍，\n出桂陽；\n主爵楊僕為樓船將軍，\n出豫章：\n皆破南越。|\n　|||\n111六|十二月，\n東越反。|\n二| 故龍侯韓說為橫海將軍，\n出會稽；\n樓船將軍楊僕出豫章；\n中尉王溫舒出會稽：\n皆破東越。|\n御史大夫式。|||\n\n110元封元年。|\n　|三|　|\n御史大夫寬。|||\n\n109二|　|\n四|秋，\n樓船將軍楊僕、\n左將軍荀彘出遼東，\n擊朝鮮。|\n　|||\n108三|　|\n五|　|\n　|||\n107四|　|\n六|　|\n　|||\n106五|　|\n七|　|\n　|||\n105六|　|\n八|　|\n　|||\n104太初元年|改曆，\n以正月為歲首。|\n九|　|\n　|||\n103二|正月戊寅，\n慶卒。|\n十 三月丁卯，\n太僕公孫賀為丞相，\n封葛繹侯。|\n 　|\n　|||\n102三|　|\n二|　|\n御史大夫延廣。|||\n\n101四|　|\n三|　|\n　|||\n100天漢元年|　|\n四|　|\n御史大夫卿。|||\n\n99二|　|\n五|　|\n　|||\n98三|　|\n六|　|\n御史大夫周。|||\n\n97四|　|\n七| 春，\n貳師將軍李廣利出朔方，\n至余吾水上；\n游擊將軍韓說出五原；\n因杅將軍公孫敖：\n皆擊匈奴。|\n　|||\n96太始元年|　|\n八|　|\n　|||\n95二|　|\n九|　|\n　|||\n94三|　|\n十|　|\n御史大夫勝之。|||\n\n93四|　|\n十一|　|\n　|||\n92征和元年|冬，\n賀坐為蠱死。|\n十二|　|\n　|||\n91二|七月壬午，\n太子發兵，\n殺游擊將軍說、\n使者江充。|\n三月丁巳，\n涿郡太守劉屈氂為丞相，\n封彭城侯。|\n　|御史大夫成。|||\n\n90三|六月，\n劉屈氂因蠱斬。|\n二| 春，\n貳師將軍李廣利出朔方，\n以兵降胡。\n重合侯莽通出酒泉，\n御史大夫商丘成出河西，\n擊匈奴。|\n　|||\n89四|　|\n六月丁巳，\n大鴻臚田千秋為丞相，\n封富民侯。|\n　|　|||\n\n88後元元年|　|\n二|　|\n　|||\n87二|　|\n三| 二月己巳，\n光祿大夫霍光為大將軍，\n博陸侯；\n都尉金日磾為車騎將軍，\n秺侯；\n太僕安陽侯上官桀為大將軍。|\n　|||\n86孝昭始元元年|　|\n四 九月，\n日磾卒。|\n 　|\n　|||\n85二|　|\n五|　|\n　|||\n84三|　|\n六|　|\n　|||\n83四|　|\n七|三月癸酉，\n衛尉王莽為左將軍，\n騎都尉上官安為車騎將軍。|\n　|||\n82五|　|\n八|　|\n　|||\n81六|　|\n九|　|\n　|||\n80元鳳元年|　|\n十|九月庚午，\n光祿勳張安世為右將軍。|\n御史大夫訢。|||\n\n79二|　|\n十一|　|\n　|||\n78三|　|\n十二|十二月庚寅，\n中郎將范明友為度遼將軍，\n擊烏丸。|\n　|||\n77四|三月甲戌，\n千秋卒。|\n三月乙丑，\n御史大夫王訢為丞相，\n封富春侯。|\n　|御史大夫楊敞。|||\n\n76五|十二月庚戌，\n訢卒。|\n二|　|\n　|||\n75六|　|\n十一月乙丑，\n御史大夫楊敞為丞相，\n封安平侯。|\n九月庚寅，\n衛尉平陵侯范明友為度遼將軍，\n擊烏丸。|\n　|||\n74元平元年|敞卒。|\n九月戊戌，\n御史大夫蔡義為丞相，\n封陽平侯。|\n 四月甲申，\n光祿大夫龍侯韓曾為前將軍。\n五月丁酉，\n水衡都尉趙充國為後將軍，\n右將軍張安世為車騎將軍。|\n御史大夫昌水侯田廣明。|||\n\n73孝宣本始元年|　|\n二|　|\n　|||\n72二|　|\n三| 七月庚寅，\n御史大夫田廣明為祁連將軍，\n龍侯韓曾為後將軍，\n營平侯趙充國為蒲類將軍，\n度遼將軍平陵侯范明友為雲中太守，\n富民侯田順為虎牙將軍：\n皆擊匈奴。|\n　|||\n71三|三月戊子，\n皇后崩。\n 六月乙丑，\n義薨。|\n 六月甲辰，\n長信少府韋賢為丞相，\n封扶陽侯。\n 田廣明、\n田順擊胡還，\n皆自殺。\n充國奪將軍印。|\n 　|\n御史大夫魏相。|||\n\n70四|十月乙卯，\n立霍后。|\n二|　|\n　|||\n69地節元年|　|\n三|　|\n　|||\n68二|　|\n四 三月庚午，\n將軍光卒。|\n 二月丁卯，\n侍中、\n中郎將霍禹為右將軍。|\n　|||\n67三|立太子。\n 五月甲申，\n賢老，\n賜金百斤。|\n 六月壬辰，\n御史大夫魏相為丞相，\n封高平侯。|\n七月，\n安世為大司馬、\n衛將軍。\n禹為大司馬。|\n御史大夫邴吉。|||\n\n66四|　|\n二 七月壬寅，\n禹腰斬。|\n 　|\n　|||\n65元康元年|　|\n三|　|\n　|||\n64二|　|\n四|　|\n　|||\n63三|　|\n五|　|\n　|||\n62四|　|\n六 八月丙寅，\n安世卒。|\n 　|\n　|||\n61神爵元年|上郊甘泉太畤、\n汾陰后土。|\n七| 四月，\n樂成侯許延壽為強弩將軍。\n後將軍充國擊羌。\n酒泉太守辛武賢為破羌將軍。\n韓曾為大司馬、\n車騎將軍。|\n　|||\n60二|上郊雍五畤。\n祋祤出寶璧玉器。|\n八|　|\n　|||\n59三|三月，\n相卒。|\n四月戊戌，\n御史大夫邴吉為丞相，\n封博陽侯。|\n　|御史大夫望之。|||\n\n58四|　|\n二|　|\n　|||\n57五鳳元年|　|\n三|　|\n　|||\n56二|　|\n四 五月己丑，\n曾卒。|\n 五月，\n延壽為大司馬、\n車騎將軍。|\n御史大夫霸。|||\n\n55三|正月，\n吉卒。|\n三月壬申，\n御史大夫黃霸為丞相，\n封建成侯。|\n　|御史大夫延年。|||\n\n54四|　|\n二|　|\n　|||\n53甘露元年|　|\n三 三月丁未，\n延壽卒。|\n 　|\n　|||\n52二|赦殊死，\n賜高年及鰥寡孤獨帛，\n女子牛酒。|\n四|　|\n御史大夫定國。|||\n\n51三|三月己丑，\n霸薨。|\n七月丁巳，\n御史大夫于定國為丞相，\n封西平侯。|\n　|太僕陳萬年為御史大夫。|||\n\n50四|　|\n二|　|\n　|||\n49黃龍元年|　|\n三|樂陵侯史子長為大司馬、\n車騎將軍。\n太子太傅蕭望之為前將軍。|\n　|||\n48孝元初元元年|　|\n四|　|\n　|||\n47二|　|\n五|　|\n　|||\n46三|　|\n六|十二月，\n執金吾馮奉世為右將軍。|\n　|||\n45四|　|\n七|　|\n　|||\n44五|　|\n八|二月丁巳，\n平恩侯許嘉為左將軍。|\n中少府貢禹為御史大夫。\n十二月丁未，\n長信少府薛廣德為御史大夫。|||\n\n43永光元年|十月戊寅，\n定國免。|\n九 七月，\n子長免，\n就第。|\n 九月，\n衛尉平昌侯王接為大司馬、\n車騎將軍。\n 二月，\n廣德免。|\n 七月，\n太子太傅韋玄成為御史大夫。|||\n\n42二|三月壬戌朔，\n日蝕。|\n二月丁酉，\n御史大夫韋玄成為丞相，\n封扶陽侯。\n丞相賢子。|\n 七月，\n太常任千秋為奮武將軍，\n擊西羌；\n雲中太守韓次君為建威將軍，\n擊羌。\n後不行。|\n二月丁酉，\n右扶風鄭弘為御史大夫。|||\n\n41三|　|\n二| 右將軍平恩侯許嘉為車騎將軍，\n侍中、\n光祿大夫樂昌侯王商為右將軍，\n右將軍馮奉世為左將軍。|\n　|||\n40四|　|\n三|　|\n　|||\n39五|　|\n四|　|\n　|||\n38建昭元年|　|\n五|　|\n　|||\n37二|　|\n六|弘免。|\n光祿勳匡衡為御史大夫。|||\n\n36三|六月甲辰，\n玄成薨。|\n七月癸亥，\n御史大夫匡衡為丞相，\n封樂安侯。|\n　|衛尉繁延壽為御史大夫。|||\n\n35四|　|\n二|　|\n　|||\n34五|　|\n三|　|\n　|||\n33竟寧元年|　|\n四|六月己未，\n衛尉楊平侯王鳳為大司馬、\n大將軍。\n 延壽卒。|\n 三月丙寅，\n太子少傅張譚為御史大夫。|||\n\n32孝成建始元年|　|\n五|　|\n　|||\n31二|　|\n六|　|\n　|||\n30三|十二月丁丑，\n衡免。|\n七 八月癸丑，\n遣光祿勳詔嘉上印綬免，\n賜金二百斤。|\n  十月，\n右將軍樂昌侯王商為光祿大夫、\n右將軍，\n執金吾弋陽侯任千秋為右將軍。\n 譚免。|\n 廷尉尹忠為御史大夫。|||\n\n29四|　|\n三月甲申，\n右將軍樂昌侯王商為右丞相。|\n任千秋為左將軍，\n長樂衛尉史丹為右將軍。\n 十月己亥，\n尹忠自剌殺。|\n 少府張忠為御史大夫。|||\n\n28河平元年|　|\n二|　|\n　|||\n27二|　|\n三|　|\n　|||\n26三|　|\n四|十月辛卯，\n史丹為左將軍，\n太僕平安侯王章為右將軍。|\n　|||\n25四|四月壬寅，\n丞相商免。|\n六月丙午，\n諸吏散騎光祿大夫張禹為丞相。|\n　|　|||\n\n24陽朔元年|　|\n二|　|\n　|||\n23二|　|\n三|張忠卒。|\n六月，\n太僕王音為御史大夫。|||\n\n22三|　||\n九月甲子，\n御史大夫王音為車騎將軍。|\n十月乙卯，\n光祿勳于永為御史大夫。|||\n\n21四|　|\n 七月乙丑，\n右將軍光祿勳平安侯王章卒。|\n 閏月壬戌，\n永卒。|\n　|||\n20鴻嘉元年|三月，\n禹卒。|\n四月庚辰，\n薛宣為丞相。|\n　|　|\n\n"}
{"id": "KR2a0001_300", "series": "KR2a0001", "text": "\n3.1《禮書第一》\n\n太史公曰：\n洋洋美德乎！\n宰制萬物，\n役使群眾，\n豈人力也哉？\n余至大行禮官，\n觀三代損益，\n乃知緣人情而制禮，\n依人性而作儀，\n其所由來尚矣。\n\n人道經緯萬端，\n規矩無所不貫，\n誘進以仁義，\n束縛以刑罰，\n故德厚者位尊，\n祿重者寵榮，\n所以總一海內而整齊萬民也。\n人體安駕乘，\n為之金輿錯衡以繁其飾；\n目好五色，\n為之黼黻文章以表其能；\n耳樂鐘磬，\n為之調諧八音以蕩其心；\n口甘五味，\n為之庶羞酸鹹以致其美；\n情好珍善，\n為之琢磨圭璧以通其意。\n故大路越席，\n皮弁布裳，\n朱弦洞越，\n大羹玄酒，\n所以防其淫侈，\n救其彫敝。\n是以君臣朝廷尊卑貴賤之序，\n下及黎庶車輿衣服宮室飲食嫁娶喪祭之分，\n事有宜適，\n物有節文。\n仲尼曰：\n「褅自既灌而往者，\n吾不欲觀之矣。」\n\n周衰，\n禮廢樂壞，\n大小相踰，\n管仲之家，\n兼備三歸。\n循法守正者見侮於世，\n奢溢僭差者謂之顯榮。\n自子夏，\n門人之高弟也，\n猶云\n「出見紛華盛麗而說，\n入聞夫子之道而樂，\n二者心戰，\n未能自決」，\n而況中庸以下，\n漸漬於失教，\n被服於成俗乎？\n孔子曰\n「必也正名」，\n於衛所居不合。\n仲尼沒後，\n受業之徒沈湮而不舉，\n或適齊、\n楚，或入河海，\n豈不痛哉！\n\n至秦有天下，\n悉內六國禮儀，\n采擇其善，\n雖不合聖制，\n其尊君抑臣，\n朝廷濟濟，\n依古以來。\n至于高祖，\n光有四海，\n叔孫通頗有所增益減損，\n大抵皆襲秦故。\n自天子稱號下至佐僚及宮室官名，\n少所變改。\n孝文即位，\n有司議欲定儀禮，\n孝文好道家之學，\n以為繁禮飾貌，\n無益於治，\n躬化謂何耳，\n故罷去之。\n孝景時，\n御史大夫鼂錯明於世務刑名，\n數干諫孝景曰：\n「諸侯藩輔，\n臣子一例，\n古今之制也。\n今大國專治異政，\n不稟京師，\n恐不可傳後。」\n孝景用其計，\n而六國畔逆，\n以錯首名，\n天子誅錯以解難。\n事在《袁盎》語中。\n是後官者養交安祿而已，\n莫敢復議。\n\n今上即位，\n招致儒術之士，\n令共定儀，\n十餘年不就。\n或言古者太平，\n萬民和喜，\n瑞應辨至，\n乃采風俗，\n定制作。\n上聞之，\n制詔御史曰：\n「蓋受命而王，\n各有所由興，\n殊路而同歸，\n謂因民而作，\n追俗為制也。\n議者咸稱太古，\n百姓何望？\n漢亦一家之事，\n典法不傳，\n謂子孫何？\n化隆者閎博，\n治淺者褊狹，\n可不勉與！」\n乃以太初之元改正朔，\n易服色，\n封太山，\n定宗廟百官之儀，\n以為典常，\n垂之於後云。\n\n禮由人起。\n人生有欲，\n欲而不得則不能無忿，\n忿而無度量則爭，\n爭則亂。\n先王惡其亂，\n故制禮義以養人之欲，\n給人之求，\n使欲不窮於物，\n物不屈於欲，\n二者相待而長，\n是禮之所起也。\n故禮者養也。\n稻粱五味，\n所以養口也；\n椒蘭芬茝，\n所以養鼻也；\n鐘鼓管弦，\n所以養耳也；\n刻鏤文章，\n所以養目也；\n疏房床笫几席，\n所以養體也：\n故禮者養也。\n\n君子既得其養，\n又好其辨也。\n所謂辨者，\n貴賤有等，\n長少有差，\n貧富輕重皆有稱也。\n故天子大路越席，\n所以養體也；\n側載臭茝，\n所以養鼻也；\n前有錯衡，\n所以養目也；\n和鸞之聲，\n步中《武象》，\n驟中《韶濩》，\n所以養耳也；\n龍旂九斿，\n所以養信也；\n寢兕持虎，\n鮫韅彌龍，\n所以養威也。\n故大路之馬，\n必信至教順，\n然后乘之，\n所以養安也。\n孰知夫出死要節之所以養生也，\n孰知夫輕費用之所以養財也，\n孰知夫恭敬辭讓之所以養安也，\n孰知夫禮義文理之所以養情也。\n\n人苟生之為見，\n若者必死；\n苟利之為見，\n若者必害；\n怠惰之為安，\n若者必危；\n情勝之為安，\n若者必滅。\n故聖人一之於禮義，\n則兩得之矣；\n一之於情性，\n則兩失之矣。\n故儒者將使人兩得之者也，\n墨者將使人兩失之者也。\n是儒墨之分。\n\n治辨之極也，\n彊固之本也，\n威行之道也，\n功名之總也。\n王公由之，\n所以一天下，\n臣諸侯也；\n弗由之，\n所以捐社稷也。\n故堅革利兵不足以為勝，\n高城深池不足以為固，\n嚴令繁刑不足以為威。\n由其道則行，\n不由其道則廢。\n楚人鮫革犀兕，\n所以為甲，\n堅如金石；\n宛之鉅鐵施，\n鑽如蠭蠆，\n輕利剽遫，\n卒如熛風。\n然而兵殆於垂涉，\n唐昧死焉；\n莊蹻起，\n楚分而為四參。\n是豈無堅革利兵哉？\n其所以統之者非其道故也。\n汝潁以為險，\n江漢以為池，\n阻之鄧林，\n緣之以方城。\n然而秦師至鄢郢，\n舉若振槁。\n是豈無固塞險阻哉？\n其所以統之者非其道故也。\n紂剖比干，\n囚箕子，\n為炮格，\n刑殺無辜，\n時臣下懍然，\n莫必其命。\n然而周師至，\n而令不行乎下，\n不能用其民。\n是豈令不嚴，\n刑不陖哉？\n其所以統之者非其道故也。\n\n古者之兵，\n戈矛弓矢而已，\n然而敵國不待試而詘。\n城郭不集，\n溝池不掘，\n固塞不樹，\n機變不張，\n然而國晏然不畏外而固者，\n無他故焉，\n明道而均分之，\n時使而誠愛之，\n則下應之如景響。\n有不由命者，\n然後俟之以刑，\n則民知辠矣。\n故刑一人而天下服。\n辠人不尤其上，\n知辠之在己也。\n是故刑罰省而威行如流，\n無他故焉，\n由其道故也。\n故由其道則行，\n不由其道則廢。\n古者帝堯之治天下也，\n蓋殺一人刑二人而天下治。\n《傳》曰\n「威厲而不試，\n刑措而不用」。\n\n天地者，\n生之本也；\n先祖者，\n類之本也；\n君師者，\n治之本也。\n無天地惡生？\n無先祖惡出？\n無君師惡治？\n三者偏亡，\n則無安人。\n故禮，\n上事天，\n下事地，\n尊先祖而隆君師，\n是禮之三本也。\n\n故王者天太祖，\n諸侯不敢懷，\n大夫士有常宗，\n所以辨貴賤。\n貴賤治，\n得之本也。\n郊疇乎天子，\n社至乎諸侯，\n函及士大夫，\n所以辨尊者事尊，\n卑者事卑，\n宜鉅者鉅，\n宜小者小。\n故有天下者事七世，\n有一國者事五世，\n有五乘之地者事三世，\n有三乘之地者事二世，\n有特牲而食者不得立宗廟，\n所以辨積厚者流澤廣，\n積薄者流澤狹也。\n\n大饗上玄尊，\n俎上腥魚，\n先大羹，\n貴食飲之本也。\n大饗上玄尊而用薄酒，\n食先黍稷而飯稻粱，\n祭嚌先大羹而飽庶羞，\n貴本而親用也。\n貴本之謂文，\n親用之謂理，\n兩者合而成文，\n以歸太一，\n是謂大隆。\n故尊之上玄尊也，\n俎之上腥魚也，\n豆之先大羹，\n一也。\n利爵弗啐也，\n成事俎弗嘗也，\n三侑之弗食也，\n大昏之未廢齊也，\n大廟之未內尸也，\n始絕之未小斂，\n一也。\n大路之素幬也，\n郊之麻絻，\n喪服之先散麻，\n一也。\n三年哭之不反也，\n《清廟》之歌一倡而三歎，\n縣一鐘尚拊膈，\n朱弦而通越，\n一也。\n\n凡禮始乎脫，\n成乎文，\n終乎稅。\n故至備，\n情文俱盡；\n其次，\n情文代勝；\n其下，\n復情以歸太一。\n天地以合，\n日月以明，\n四時以序，\n星辰以行，\n江河以流，\n萬物以昌，\n好惡以節，\n喜怒以當。\n以為下則順，\n以為上則明。\n\n太史公曰：\n至矣哉！\n立隆以為極，\n而天下莫之能益損也。\n本末相順，\n終始相應，\n至文有以辨，\n至察有以說。\n天下從之者治，\n不從者亂；\n從之者安，\n不從者危。\n小人不能則也。\n\n禮之貌誠深矣，\n堅白同異之察，\n入焉而弱。\n其貌誠大矣，\n擅作典制褊陋之說，\n入焉而望。\n其貌誠高矣，\n暴慢恣睢，\n輕俗以為高之屬，\n入焉而隊。\n故繩誠陳，\n則不可欺以曲直；\n衡誠縣，\n則不可欺以輕重；\n規矩誠錯，\n則不可欺以方員；\n君子審禮，\n則不可欺以詐偽。\n故繩者，\n直之至也；\n衡者，\n平之至也；\n規矩者，\n方員之至也；\n禮者，\n人道之極也。\n然而不法禮者不足禮，\n謂之無方之民；\n法禮足禮，\n謂之有方之士。\n禮之中，\n能思索，\n謂之能慮；\n能慮勿易，\n謂之能固。\n能慮能固，\n加好之焉，\n聖矣。\n天者，\n高之極也；\n地者，\n下之極也；\n日月者，\n明之極也；\n無窮者，\n廣大之極也；\n聖人者，\n道之極也。\n\n以財物為用，\n以貴賤為文，\n以多少為異，\n以隆殺為要。\n文貌繁，\n情欲省，\n禮之隆也；\n文貌省，\n情欲繁，\n禮之殺也；\n文貌情欲相為內外表裏，\n並行而雜，\n禮之中流也。\n君子上致其隆，\n下盡其殺，\n而中處其中。\n步驟馳騁廣騖不外，\n是以君子之性守宮庭也。\n人域是域，\n士君子也。\n外是，\n民也。\n於是中焉，\n房皇周浹，\n曲得其次序，\n聖人也。\n故厚者，\n禮之積也；\n大者，\n禮之廣也；\n高者，\n禮之隆也；\n明者，\n禮之盡也。\n\n3.2《樂書第二》\n\n太史公曰：\n余每讀《虞書》，\n至於君臣相敕，\n維是幾安，\n而股肱不良，\n萬事墮壞，\n未嘗不流涕也。\n成王作頌，\n推己懲艾，\n悲彼家難，\n可不謂戰戰恐懼，\n善守善終哉？\n君子不為約則修德，\n滿則棄禮，\n佚能思初，\n安能惟始，\n沐浴膏澤而歌詠勤苦，\n非大德誰能如斯！\n《傳》曰\n「治定功成，\n禮樂乃興」。\n海內人道益深，\n其德益至，\n所樂者益異。\n滿而不損則溢，\n盈而不持則傾。\n凡作樂者，\n所以節樂。\n君子以謙退為禮，\n以損減為樂，\n樂其如此也。\n以為州異國殊，\n情習不同，\n故博采風俗，\n協比聲律，\n以補短移化，\n助流政教。\n天子躬於明堂臨觀，\n而萬民咸蕩滌邪穢，\n斟酌飽滿，\n以飾厥性。\n故云《雅》《頌》之音理而民正，\n嘄噭之聲興而士奮，\n鄭衛之曲動而心淫。\n及其調和諧合，\n鳥獸盡感，\n而況懷五常，\n含好惡，\n自然之勢也？\n\n治道虧缺而鄭音興起，\n封君世辟，\n名顯鄰州，\n爭以相高。\n自仲尼不能與齊優遂容於魯，\n雖退正樂以誘世，\n作五章以刺時，\n猶莫之化。\n陵遲以至六國，\n流沔沈佚，\n遂往不返，\n卒於喪身滅宗，\n并國於秦。\n\n秦二世尤以為娛。\n丞相李斯進諫曰：\n「放棄《詩》《書》，\n極意聲色，\n祖伊所以懼也；\n輕積細過，\n恣心長夜，\n紂所以亡也。」\n趙高曰：\n「五帝、\n三王樂各殊名，\n示不相襲。\n上自朝廷，\n下至人民，\n得以接歡喜，\n合殷勤，\n非此和說不通，\n解澤不流，\n亦各一世之化，\n度時之樂，\n何必華山之騄耳而后行遠乎？」\n二世然之。\n\n高祖過沛詩《三侯之章》，\n令小兒歌之。\n高祖崩，\n令沛得以四時歌儛宗廟。\n孝惠、\n孝文、\n孝景無所增更，\n於樂府習常肄舊而已。\n\n至今上即位，\n作十九章，\n令侍中李延年次序其聲，\n拜為協律都尉。\n通一經之士不能獨知其辭，\n皆集會《五經》家，\n相與共講習讀之，\n乃能通知其意，\n多爾雅之文。\n\n漢家常以正月上辛祠太一甘泉，\n以昏時夜祠，\n到明而終。\n常有流星經於祠壇上。\n使僮男僮女七十人俱歌。\n春歌《青陽》，\n夏歌《朱明》，\n秋歌《西皞》，\n冬歌《玄冥》。\n世多有，\n故不論。\n\n又嘗得神馬渥洼水中，\n復次以為《太一之歌》。\n歌曲曰：\n「太一貢兮天馬下，\n霑赤汗兮沫流赭。\n騁容與兮跇萬里，\n今安匹兮龍為友。」\n後伐大宛得千里馬，\n馬名蒲梢，\n次作以為歌。\n歌詩曰：\n「天馬來兮從西極，\n經萬里兮歸有德。\n承靈威兮降外國，\n涉流沙兮四夷服。」\n中尉汲黯進曰：\n「凡王者作樂，\n上以承祖宗，\n下以化兆民。\n今陛下得馬，\n詩以為歌，\n協於宗廟，\n先帝百姓豈能知其音邪？」\n上默然不說。\n丞相公孫弘曰：\n「黯誹謗聖制，\n當族。」\n\n凡音之起，\n由人心生也。\n人心之動，\n物使之然也。\n感於物而動，\n故形於聲；\n聲相應，\n故生變；\n變成方，\n謂之音；\n比音而樂之，\n及干戚羽旄，\n謂之樂也。\n樂者，\n音之所由生也，\n其本在人心感於物也。\n是故其哀心感者，\n其聲噍以殺；\n其樂心感者，\n其聲嘽以緩；\n其喜心感者，\n其聲發以散；\n其怒心感者，\n其聲麤以厲；\n其敬心感者，\n其聲直以廉；\n其愛心感者，\n其聲和以柔。\n六者非性也，\n感於物而后動，\n是故先王慎所以感之。\n故禮以導其志，\n樂以和其聲，\n政以壹其行，\n刑以防其姦。\n禮樂刑政，\n其極一也，\n所以同民心而出治道也。\n\n凡音者，\n生人心者也。\n情動於中，\n故形於聲，\n聲成文謂之音。\n是故治世之音安以樂，\n其正和；\n亂世之音怨以怒，\n其正乖；\n亡國之音哀以思，\n其民困。\n聲音之道，\n與正通矣。\n宮為君，\n商為臣，\n角為民，\n徵為事，\n羽為物。\n五者不亂，\n則無惉懘之音矣。\n宮亂則荒，\n其君驕；\n商亂則搥，\n其臣壞；\n角亂則憂，\n其民怨；\n徵亂則哀，\n其事勤；\n羽亂則危，\n其財匱。\n五者皆亂，\n迭相陵，\n謂之慢。\n如此則國之滅亡無日矣。\n鄭衛之音，\n亂世之音也，\n比於慢矣。\n桑閒濮上之音，\n亡國之音也，\n其政散，\n其民流，\n誣上行私而不可止。\n\n凡音者，\n生於人心者也；\n樂者，\n通於倫理者也。\n是故知聲而不知音者，\n禽獸是也；\n知音而不知樂者，\n眾庶是也。\n唯君子為能知樂。\n是故審聲以知音，\n審音以知樂，\n審樂以知政，\n而治道備矣。\n是故不知聲者不可與言音，\n不知音者不可與言樂。\n知樂則幾於禮矣。\n禮樂皆得，\n謂之有德。\n德者得也。\n是故樂之隆，\n非極音也；\n食饗之禮，\n非極味也。\n清廟之瑟，\n朱弦而疏越，\n一倡而三歎，\n有遺音者矣。\n大饗之禮，\n尚玄酒而俎腥魚，\n大羹不和，\n有遺味者矣。\n是故先王之制禮樂也，\n非以極口腹耳目之欲也，\n將以教民平好惡而反人道之正也。\n\n人生而靜，\n天之性也；\n感於物而動，\n性之頌也。\n物至知知，\n然后好惡形焉。\n好惡無節於內，\n知誘於外，\n不能反己，\n天理滅矣。\n夫物之感人無窮，\n而人之好惡無節，\n則是物至而人化物也。\n人化物也者，\n滅天理而窮人欲者也。\n於是有悖逆詐偽之心，\n有淫佚作亂之事。\n是故彊者脅弱，\n眾者暴寡，\n知者詐愚，\n勇者苦怯，\n疾病不養，\n老幼孤寡不得其所，\n此大亂之道也。\n是故先王制禮樂，\n人為之節：\n衰麻哭泣，\n所以節喪紀也；\n鐘鼓干戚，\n所以和安樂也；\n婚姻冠笄，\n所以別男女也；\n射鄉食饗，\n所以正交接也。\n禮節民心，\n樂和民聲，\n政以行之，\n刑以防之。\n禮樂刑政四達而不悖，\n則王道備矣。\n\n樂者為同，\n禮者為異。\n同則相親，\n異則相敬。\n樂勝則流，\n禮勝則離。\n合情飾貌者，\n禮樂之事也。\n禮義立，\n則貴賤等矣；\n樂文同，\n則上下和矣；\n好惡著，\n則賢不肖別矣；\n刑禁暴，\n爵舉賢，\n則政均矣。\n仁以愛之，\n義以正之，\n如此則民治行矣。\n\n樂由中出，\n禮自外作。\n樂由中出，\n故靜；\n禮自外作，\n故文。\n大樂必易，\n大禮必簡。\n樂至則無怨，\n禮至則不爭。\n揖讓而治天下者，\n禮樂之謂也。\n暴民不作，\n諸侯賓服，\n兵革不試，\n五刑不用，\n百姓無患，\n天子不怒，\n如此則樂達矣。\n合父子之親，\n明長幼之序，\n以敬四海之內。\n天子如此，\n則禮行矣。\n\n大樂與天地同和，\n大禮與天地同節。\n和，故百物不失；\n節，故祀天祭地。\n明則有禮樂，\n幽則有鬼神，\n如此則四海之內合敬同愛矣。\n禮者，\n殊事合敬者也；\n樂者，\n異文合愛者也。\n禮樂之情同，\n故明王以相沿也。\n故事與時並，\n名與功偕。\n故鐘鼓管磬羽籥干戚，\n樂之器也；\n詘信俯仰級兆舒疾，\n樂之文也。\n簠簋俎豆制度文章，\n禮之器也；\n升降上下周旋裼襲，\n禮之文也。\n故知禮樂之情者能作，\n識禮樂之文者能術。\n作者之謂聖，\n術者之謂明。\n明聖者，\n術作之謂也。\n\n樂者，\n天地之和也；\n禮者，\n天地之序也。\n和，故百物皆化；\n序，故群物皆別。\n樂由天作，\n禮以地制。\n過制則亂，\n過作則暴。\n明於天地，\n然後能興禮樂也。\n論倫無患，\n樂之情也；\n欣喜驩愛，\n樂之官也。\n中正無邪，\n禮之質也；\n莊敬恭順，\n禮之制也。\n若夫禮樂之施於金石，\n越於聲音，\n用於宗廟社稷，\n事于山川鬼神，\n則此所以與民同也。\n\n王者功成作樂，\n治定制禮。\n其功大者其樂備，\n其治辨者其禮具。\n干戚之舞，\n非備樂也；\n亨孰而祀，\n非達禮也。\n五帝殊時，\n不相沿樂；\n三王異世，\n不相襲禮。\n樂極則憂，\n禮粗則偏矣。\n及夫敦樂而無憂，\n禮備而不偏者，\n其唯大聖乎？\n天高地下，\n萬物散殊，\n而禮制行也；\n流而不息，\n合同而化，\n而樂興也。\n春作夏長，\n仁也；\n秋斂冬藏，\n義也。\n仁近於樂，\n義近於禮。\n樂者敦和，\n率神而從天；\n禮者辨宜，\n居鬼而從地。\n故聖人作樂以應天，\n作禮以配地。\n禮樂明備，\n天地官矣。\n\n天尊地卑，\n君臣定矣。\n高卑已陳，\n貴賤位矣。\n動靜有常，\n大小殊矣。\n方以類聚，\n物以群分，\n則性命不同矣。\n在天成象，\n在地成形，\n如此則禮者天地之別也。\n地氣上隮，\n天氣下降，\n陰陽相摩，\n天地相蕩，\n鼓之以靁霆，\n奮之以風雨，\n動之以四時，\n煖之以日月，\n而百化興焉，\n如此則樂者天地之和也。\n\n化不時則不生，\n男女無別則亂登，\n此天地之情也。\n及夫禮樂之極乎天而蟠乎地，\n行乎陰陽而通乎鬼神，\n窮高極遠而測深厚，\n樂著太始而禮居成物。\n著不息者天也，\n著不動者地也。\n一動一靜者，\n天地之閒也。\n故聖人曰\n「禮云樂云」。\n\n昔者舜作五弦之琴，\n以歌《南風》；\n夔始作樂，\n以賞諸侯。\n故天子之為樂也，\n以賞諸侯之有德者也。\n德盛而教尊，\n五穀時孰，\n然后賞之以樂。\n故其治民勞者，\n其舞行級遠；\n其治民佚者，\n其舞行級短。\n故觀其舞而知其德，\n聞其謚而知其行。\n《大章》，\n章之也；\n《咸池》，\n備也；\n《韶》，\n繼也；\n《夏》，\n大也；\n殷周之樂盡也。\n\n天地之道，\n寒暑不時則疾，\n風雨不節則饑。\n教者，\n民之寒暑也，\n教不時則傷世。\n事者，\n民之風雨也，\n事不節則無功。\n然則先王之為樂也。\n以法治也，\n善則行象德矣。\n夫豢豕為酒，\n非以為禍也；\n而獄訟益煩，\n則酒之流生禍也。\n是故先王因為酒禮，\n一獻之禮，\n賓主百拜，\n終日飲酒而不得醉焉，\n此先王之所以備酒禍也。\n故酒食者，\n所以合歡也。\n\n樂者，\n所以象德也；\n禮者，\n所以閉淫也。\n是故先王有大事，\n必有禮以哀之；\n有大福，\n必有禮以樂之：\n哀樂之分，\n皆以禮終。\n\n樂也者，\n施也；\n禮也者，\n報也。\n樂，樂其所自生；\n而禮，\n反其所自始。\n樂章德，\n禮報情反始也。\n所謂大路者，\n天子之輿也；\n龍旂九旒，\n天子之旌也；\n青黑緣者，\n天子之葆龜也；\n從之以牛羊之群，\n則所以贈諸侯也。\n\n樂也者，\n情之不可變者也；\n禮也者，\n理之不可易者也。\n樂統同，\n禮別異，\n禮樂之說貫乎人情矣。\n窮本知變，\n樂之情也；\n著誠去偽，\n禮之經也。\n禮樂順天地之誠，\n達神明之德，\n降興上下之神，\n而凝是精粗之體，\n領父子君臣之節。\n\n是故大人舉禮樂，\n則天地將為昭焉。\n天地欣合，\n陰陽相得，\n煦嫗覆育萬物，\n然后草木茂，\n區萌達，\n羽翮奮，\n角觡生，\n蟄蟲昭穌，\n羽者嫗伏，\n毛者孕鬻，\n胎生者不殰而卵生者不殈，\n則樂之道歸焉耳。\n\n樂者，\n非謂黃鍾大呂弦歌干揚也，\n樂之末節也，\n故童者舞之；\n布筵席，\n陳樽俎，\n列籩豆，\n以升降為禮者，\n禮之末節也，\n故有司掌之。\n樂師辯乎聲詩，\n故北面而弦；\n宗祝辯乎宗廟之禮，\n故後尸；\n商祝辯乎喪禮，\n故後主人。\n是故德成而上，\n蓺成而下；\n行成而先，\n事成而後。\n是故先王有上有下，\n有先有後，\n然后可以有制於天下也。\n\n樂者，\n聖人之所樂也，\n而可以善民心。\n其感人深，\n其風移俗易，\n故先王著其教焉。\n\n夫人有血氣心知之性，\n而無哀樂喜怒之常，\n應感起物而動，\n然后心術形焉。\n是故志微焦衰之音作，\n而民思憂；\n嘽緩慢易繁文簡節之音作，\n而民康樂；\n粗厲猛起奮末廣賁之音作，\n而民剛毅；\n廉直經正莊誠之音作，\n而民肅敬；\n寬裕肉好順成和動之音作，\n而民慈愛；\n流辟邪散狄成滌濫之音作，\n而民淫亂。\n\n是故先王本之情性，\n稽之度數，\n制之禮義，\n合生氣之和，\n道五常之行，\n使之陽而不散，\n陰而不密，\n剛氣不怒，\n柔氣不懾，\n四暢交於中而發作於外，\n皆安其位而不相奪也。\n然后立之學等，\n廣其節奏，\n省其文采，\n以繩德厚也。\n類小大之稱，\n比終始之序，\n以象事行，\n使親疏貴賤長幼男女之理皆形見於樂：\n故曰\n「樂觀其深矣」。\n\n土敝則草木不長，\n水煩則魚鱉不大，\n氣衰則生物不育，\n世亂則禮廢而樂淫。\n是故其聲哀而不莊，\n樂而不安，\n慢易以犯節，\n流湎以忘本。\n廣則容姦，\n狹則思欲，\n感滌蕩之氣而滅平和之德，\n是以君子賤之也。\n\n凡姦聲感人而逆氣應之，\n逆氣成象而淫樂興焉。\n正聲感人而順氣應之，\n順氣成象而和樂興焉。\n倡和有應，\n回邪曲直各歸其分，\n而萬物之理以類相動也。\n\n是故君子反情以和其志，\n比類以成其行。\n姦聲亂色不留聰明，\n淫樂廢禮不接於心術，\n惰慢邪辟之氣不設於身體，\n使耳目鼻口心知百體皆由順正，\n以行其義。\n然后發以聲音，\n文以琴瑟，\n動以干戚，\n飾以羽旄，\n從以簫管，\n奮至德之光，\n動四氣之和，\n以著萬物之理。\n是故清明象天，\n廣大象地，\n終始象四時，\n周旋象風雨；\n五色成文而不亂，\n八風從律而不姦，\n百度得數而有常；\n小大相成，\n終始相生，\n倡和清濁，\n代相為經。\n故樂行而倫清，\n耳目聰明，\n血氣和平，\n移風易俗，\n天下皆寧。\n故曰\n「樂者樂也」。\n君子樂得其道，\n小人樂得其欲。\n以道制欲，\n則樂而不亂；\n以欲忘道，\n則惑而不樂。\n是故君子反情以和其志，\n廣樂以成其教，\n樂行而民鄉方，\n可以觀德矣。\n\n德者，\n性之端也；\n樂者，\n德之華也；\n金石絲竹，\n樂之器也。\n詩，言其志也；\n歌，詠其聲也；\n舞，動其容也：\n三者本乎心，\n然后樂氣從之。\n是故情深而文明，\n氣盛而化神，\n和順積中而英華發外，\n唯樂不可以為偽。\n\n樂者，\n心之動也；\n聲者，\n樂之象也；\n文采節奏，\n聲之飾也。\n君子動其本，\n樂其象，\n然后治其飾。\n是故先鼓以警戒，\n三步以見方，\n再始以著往，\n復亂以飭歸，\n奮疾而不拔，\n極幽而不隱。\n獨樂其志，\n不厭其道；\n備舉其道，\n不私其欲。\n是以情見而義立，\n樂終而德尊；\n君子以好善，\n小人以息過：\n故曰\n「生民之道，\n樂為大焉」。\n\n君子曰：\n禮樂不可以斯須去身。\n致樂以治心，\n則易直子諒之心油然生矣。\n易直子諒之心生則樂，\n樂則安，\n安則久，\n久則天，\n天則神。\n天則不言而信，\n神則不怒而威。\n致樂，\n以治心者也；\n致禮，\n以治躬者也。\n治躬則莊敬，\n莊敬則嚴威。\n心中斯須不和不樂，\n而鄙詐之心入之矣；\n外貌斯須不莊不敬，\n而慢易之心入之矣。\n故樂也者，\n動於內者也；\n禮也者，\n動於外者也。\n樂極和，\n禮極順。\n內和而外順，\n則民瞻其顏色而弗與爭也，\n望其容貌而民不生易慢焉。\n德煇動乎內而民莫不承聽，\n理發乎外而民莫不承順，\n故曰\n「知禮樂之道，\n舉而錯之天下無難矣」。\n\n樂也者，\n動於內者也；\n禮也者，\n動於外者也。\n故禮主其謙，\n樂主其盈。\n禮謙而進，\n以進為文；\n樂盈而反，\n以反為文。\n禮謙而不進，\n則銷；\n樂盈而不反，\n則放。\n故禮有報而樂有反。\n禮得其報則樂，\n樂得其反則安。\n禮之報，\n樂之反，\n其義一也。\n\n夫樂者樂也，\n人情之所不能免也。\n樂必發諸聲音，\n形於動靜，\n人道也。\n聲音動靜，\n性術之變，\n盡於此矣。\n故人不能無樂，\n樂不能無形。\n形而不為道，\n不能無亂。\n先王惡其亂，\n故制《雅》《頌》之聲以道之，\n使其聲足以樂而不流，\n使其文足以綸而不息，\n使其曲直繁省廉肉節奏，\n足以感動人之善心而已矣，\n不使放心邪氣得接焉，\n是先王立樂之方也。\n是故樂在宗廟之中，\n君臣上下同聽之，\n則莫不和敬；\n在族長鄉里之中，\n長幼同聽之，\n則莫不和順；\n在閨門之內，\n父子兄弟同聽之，\n則莫不和親。\n故樂者，\n審一以定和，\n比物以飾節，\n節奏合以成文，\n所以合和父子君臣，\n附親萬民也，\n是先王立樂之方也。\n故聽其《雅》《頌》之聲，\n志意得廣焉；\n執其干戚，\n習其俯仰詘信，\n容貌得莊焉；\n行其綴兆，\n要其節奏，\n行列得正焉，\n進退得齊焉。\n故樂者天地之齊，\n中和之紀，\n人情之所不能免也。\n\n夫樂者，\n先王之所以飾喜也；\n軍旅鈇鉞者，\n先王之所以飾怒也。\n故先王之喜怒皆得其齊矣。\n喜則天下和之，\n怒則暴亂者畏之。\n先王之道禮樂可謂盛矣。\n\n魏文侯問於子夏曰：\n「吾端冕而聽古樂則唯恐臥，\n聽鄭衛之音則不知倦。\n敢問古樂之如彼，\n何也？\n新樂之如此，\n何也？」\n\n子夏答曰：\n「今夫古樂，\n進旅而退旅，\n和正以廣，\n弦匏笙簧合守拊鼓，\n始奏以文，\n止亂以武，\n治亂以相，\n訊疾以雅。\n君子於是語，\n於是道古，\n修身及家，\n平均天下：\n此古樂之發也。\n今夫新樂，\n進俯退俯，\n姦聲以淫，\n溺而不止，\n及優侏儒，\n獶雜子女，\n不知父子。\n樂終不可以語，\n不可以道古：\n此新樂之發也。\n今君之所問者樂也，\n所好者音也。\n夫樂之與音，\n相近而不同。」\n\n文侯曰：\n「敢問如何？」\n\n子夏答曰：\n「夫古者天地順而四時當，\n民有德而五穀昌，\n疾疢不作而無祅祥，\n此之謂大當。\n然后聖人作為父子君臣以為之紀綱，\n紀綱既正，\n天下大定，\n天下大定，\n然后正六律，\n和五聲，\n弦歌《詩》《頌》，\n此之謂德音，\n德音之謂樂。\n《詩》曰：\n『莫其德音，\n其德克明，\n克明克類，\n克長克君。\n王此大邦，\n克順克俾。\n俾於文王，\n其德靡悔。\n既受帝祉，\n施于孫子。』\n此之謂也。\n今君之所好者，\n其溺音與？」\n\n文侯曰：\n「敢問溺音者何從出也？」\n\n子夏答曰：\n「鄭音好濫淫志，\n宋音燕女溺志，\n衛音趣數煩志，\n齊音驁辟驕志，\n四者皆淫於色而害於德，\n是以祭祀不用也。\n《詩》曰：\n『肅雍和鳴，\n先祖是聽。』\n夫肅肅，\n敬也；\n雍雍，\n和也。\n夫敬以和，\n何事不行？\n為人君者，\n謹其所好惡而已矣。\n君好之則臣為之，\n上行之則民從之。\n《詩》曰\n『誘民孔易』，\n此之謂也。\n然后聖人作為鞉鼓椌楬壎篪，\n此六者，\n德音之音也。\n然后鐘磬竽瑟以和之，\n干戚旄狄以舞之。\n此所以祭先王之廟也，\n所以獻醻酳酢也，\n所以官序貴賤各得其宜也，\n此所以示後世有尊卑長幼序也。\n鐘聲鏗，\n鏗以立號，\n號以立橫，\n橫以立武。\n君子聽鐘聲則思武臣。\n石聲硜，\n硜以立別，\n別以致死。\n君子聽磬聲則思死封疆之臣。\n絲聲哀，\n哀以立廉，\n廉以立志。\n君子聽琴瑟之聲則思志義之臣。\n竹聲濫，\n濫以立會，\n會以聚眾。\n君子聽竽笙簫管之聲則思畜聚之臣。\n鼓鼙之聲讙，\n讙以立動，\n動以進眾。\n君子聽鼓鼙之聲則思將帥之臣。\n君子之聽音，\n非聽其鏗鎗而已也，\n彼亦有所合之也。」\n\n賓牟賈侍坐於孔子，\n孔子與之言，\n及樂，\n曰：\n「夫《武》之備戒之已久，\n何也？」\n\n答曰：\n「病不得其眾也。」\n\n「永歎之，\n淫液之，\n何也？」\n\n答曰：\n「恐不逮事也。」\n\n「發揚蹈厲之已蚤，\n何也？」\n\n答曰：\n「及時事也。」\n\n「《武》坐致右憲左，\n何也？」\n\n答曰：\n「非武坐也。」\n\n「聲淫及《商》，\n何也？」\n\n答曰：\n「非《武》音也。」\n\n子曰：\n「若非《武》音，\n則何音也？」\n\n答曰：\n「有司失其傳也。\n如非有司失其傳，\n則武王之志荒矣。」\n\n子曰：\n「唯丘之聞諸萇弘，\n亦若吾子之言是也。」\n\n賓牟賈起，\n免席而請曰：\n「夫《武》之備戒之已久，\n則既聞命矣。\n敢問遲之遲而又久，\n何也？」\n\n子曰：\n「居，\n吾語汝。\n夫樂者，\n象成者也。\n總干而山立，\n武王之事也；\n發揚蹈厲，\n太公之志也；\n武亂皆坐，\n周召之治也。\n且夫《武》，\n始而北出，\n再成而滅商，\n三成而南，\n四成而南國是疆，\n五成而分陝，\n周公左，\n召公右，\n六成復綴，\n以崇天子，\n夾振之而四伐，\n盛威於中國也。\n分夾而進，\n事蚤濟也。\n久立於綴，\n以待諸侯之至也。\n且夫女獨未聞牧野之語乎？\n武王克殷反商，\n未及下車，\n而封黃帝之後於薊，\n封帝堯之後於祝，\n封帝舜之後於陳；\n下車而封夏后氏之後於𣏌，\n封殷之後於宋，\n封王子比干之墓，\n釋箕子之囚，\n使之行商容而復其位。\n庶民弛政，\n庶士倍祿。\n濟河而西，\n馬散華山之陽而弗復乘；\n牛散桃林之野而不復服；\n車甲弢而藏之府庫而弗復用；\n倒載干戈，\n苞之以虎皮；\n將率之士，\n使為諸侯，\n名之曰\n『建櫜』：\n然后天下知武王之不復用兵也。\n散軍而郊射，\n左射《貍首》，\n右射《騶虞》，\n而貫革之射息也；\n裨冕搢笏，\n而虎賁之士稅劍也；\n祀乎明堂，\n而民知孝；\n朝覲，\n然后諸侯知所以臣；\n耕藉，\n然后諸侯知所以敬：\n五者天下之大教也。\n食三老五更於太學，\n天子袒而割牲，\n執醬而饋，\n執爵而酳，\n冕而總干，\n所以教諸侯之悌也。\n若此，\n則周道四達，\n禮樂交通，\n則夫《武》之遲久，\n不亦宜乎？」\n\n子貢見師乙而問焉，\n曰：\n「賜聞聲歌各有宜也，\n如賜者宜何歌也？」\n\n師乙曰：\n「乙，\n賤工也，\n何足以問所宜。\n請誦其所聞，\n而吾子自執焉。\n寬而靜，\n柔而正者宜歌《頌》；\n廣大而靜，\n疏達而信者宜歌《大雅》；\n恭儉而好禮者宜歌《小雅》；\n正直清廉而謙者宜歌《風》；\n肆直而慈愛者宜歌《商》；\n溫良而能斷者宜歌《齊》。\n夫歌者，\n直己而陳德；\n動己而天地應焉，\n四時和焉，\n星辰理焉，\n萬物育焉。\n故《商》者，\n五帝之遺聲也，\n商人志之，\n故謂之《商》；\n《齊》者，\n三代之遺聲也，\n齊人志之，\n故謂之《齊》。\n明乎《商》之詩者，\n臨事而屢斷；\n明乎《齊》之詩者，\n見利而讓也。\n臨事而屢斷，\n勇也；\n見利而讓，\n義也。\n有勇有義，\n非歌孰能保此？\n故歌者，\n上如抗，\n下如隊，\n曲如折，\n止如槀木，\n居中矩，\n句中鉤，\n累累乎殷如貫珠。\n故歌之為言也，\n長言之也。\n說之，\n故言之；\n言之不足，\n故長言之；\n長言之不足，\n故嗟歎之；\n嗟歎之不足，\n故不知手之舞之足之蹈之。」\n《子貢問樂》。\n\n凡音由於人心，\n天之與人有以相通，\n如景之象形，\n響之應聲。\n故為善者天報之以福，\n為惡者天與之以殃，\n其自然者也。\n\n故舜彈五弦之琴，\n歌《南風》之詩而天治；\n紂為朝歌北鄙之音，\n身死國亡。\n舜之道何弘也？\n紂之道何隘也？\n夫《南風》之詩者生長之音也，\n舜樂好之，\n樂與天地同意，\n得萬國之驩心，\n故天下治也。\n夫朝歌者不時也，\n北者敗也，\n鄙者陋也，\n紂樂好之，\n與萬國殊心，\n諸侯不附，\n百姓不親，\n天下畔之，\n故身死國亡。\n\n而衛靈公之時，\n將之晉，\n至於濮水之上舍。\n夜半時聞鼓琴聲，\n問左右，\n皆對曰\n「不聞」。\n乃召師涓曰：\n「吾聞鼓琴音，\n問左右，\n皆不聞。\n其狀似鬼神，\n為我聽而寫之。」\n師涓曰：\n「諾。」\n因端坐援琴，\n聽而寫之。\n明日，\n曰：\n「臣得之矣，\n然未習也，\n請宿習之。」\n靈公曰：\n「可。」\n因復宿。\n明日，\n報曰：\n「習矣。」\n即去之晉，\n見晉平公。\n平公置酒於施惠之臺。\n酒酣，\n靈公曰：\n「今者來，\n聞新聲，\n請奏之。」\n平公曰：\n「可。」\n即令師涓坐師曠旁，\n授琴鼓之。\n未終，\n師曠撫而止之曰：\n「此亡國之聲也，\n不可遂。」\n平公曰：\n「何道出？」\n師曠曰：\n「師延所作也。\n與紂為靡靡之樂，\n武王伐紂，\n師延東走，\n自投濮水之中，\n故聞此聲必於濮水之上，\n先聞此聲者國削。」\n平公曰：\n「寡人所好者音也，\n願遂聞之。」\n師涓鼓而終之。\n\n平公曰：\n「音無此最悲乎？」\n師曠曰：\n「有。」\n平公曰：\n「可得聞乎？」\n師曠曰：\n「君德義薄，\n不可以聽之。」\n平公曰：\n「寡人所好者音也，\n願聞之。」\n師曠不得已，\n援琴而鼓之。\n一奏之，\n有玄鶴二八集乎廊門；\n再奏之，\n延頸而鳴，\n舒翼而舞。\n\n平公大喜，\n起而為師曠壽。\n反坐，\n問曰：\n「音無此最悲乎？」\n師曠曰：\n「有。\n昔者黃帝以大合鬼神，\n今君德義薄，\n不足以聽之，\n聽之將敗。」\n平公曰：\n「寡人老矣，\n所好者音也，\n願遂聞之。」\n師曠不得已，\n援琴而鼓之。\n一奏之，\n有白雲從西北起；\n再奏之，\n大風至而雨隨之，\n飛廊瓦，\n左右皆奔走。\n平公恐懼，\n伏於廊屋之閒。\n晉國大旱，\n赤地三年。\n\n聽者或吉或凶。\n夫樂不可妄興也。\n\n太史公曰：\n夫上古明王舉樂者，\n非以娛心自樂，\n快意恣欲，\n將欲為治也。\n正教者皆始於音，\n音正而行正。\n故音樂者，\n所以動盪血脈，\n通流精神而和正心也。\n故宮動脾而和正聖，\n商動肺而和正義，\n角動肝而和正仁，\n徵動心而和正禮，\n羽動腎而和正智。\n故樂所以內輔正心而外異貴賤也；\n上以事宗廟，\n下以變化黎庶也。\n琴長八尺一寸，\n正度也。\n弦大者為宮，\n而居中央，\n君也。\n商張右傍，\n其餘大小相次，\n不失其次序，\n則君臣之位正矣。\n故聞宮音，\n使人溫舒而廣大；\n聞商音，\n使人方正而好義；\n聞角音，\n使人惻隱而愛人；\n聞徵音，\n使人樂善而好施；\n聞羽音，\n使人整齊而好禮。\n夫禮由外入，\n樂自內出。\n故君子不可須臾離禮，\n須臾離禮則暴慢之行窮外；\n不可須臾離樂，\n須臾離樂則姦邪之行窮內。\n故樂音者，\n君子之所養義也。\n夫古者，\n天子諸侯聽鐘磬未嘗離於庭，\n卿大夫聽琴瑟之音未嘗離於前，\n所以養行義而防淫佚也。\n夫淫佚生於無禮，\n故聖王使人耳聞《雅》《頌》之音，\n目視威儀之禮，\n足行恭敬之容，\n口言仁義之道。\n故君子終日言而邪辟無由入也。\n\n3.3《律書第三》\n\n王者制事立法，\n物度軌則，\n壹稟於六律，\n六律為萬事根本焉。\n\n其於兵械尤所重，\n故云\n「望敵知吉凶，\n聞聲效勝負」，\n百王不易之道也。\n\n武王伐紂，\n吹律聽聲，\n推孟春以至于季冬，\n殺氣相并，\n而音尚宮。\n同聲相從，\n物之自然，\n何足怪哉？\n\n兵者，\n聖人所以討彊暴，\n平亂世，\n夷險阻，\n救危殆。\n自含齒戴角之獸見犯則校，\n而況於人懷好惡喜怒之氣？\n喜則愛心生，\n怒則毒螫加，\n情性之理也。\n\n昔黃帝有涿鹿之戰，\n以定火災；\n顓頊有共工之陳，\n以平水害；\n成湯有南巢之伐，\n以殄夏亂。\n遞興遞廢，\n勝者用事，\n所受於天也。\n\n自是之後，\n名士迭興，\n晉用咎犯，\n而齊用王子，\n吳用孫武，\n申明軍約，\n賞罰必信，\n卒伯諸侯，\n兼列邦土，\n雖不及三代之誥誓，\n然身寵君尊，\n當世顯揚，\n可不謂榮焉？\n豈與世儒闇於大較，\n不權輕重，\n猥云德化，\n不當用兵，\n大至君辱失守，\n小乃侵犯削弱，\n遂執不移等哉！\n故教笞不可廢於家，\n刑罰不可捐於國，\n誅伐不可偃於天下，\n用之有巧拙，\n行之有逆順耳。\n\n夏桀、\n殷紂手搏豺狼，\n足追四馬，\n勇非微也；\n百戰克勝，\n諸侯懾服，\n權非輕也。\n秦二世宿軍無用之地，\n連兵於邊陲，\n力非弱也；\n結怨匈奴，\n絓禍於越，\n勢非寡也。\n及其威盡勢極，\n閭巷之人為敵國。\n咎生窮武之不知足，\n甘得之心不息也。\n\n高祖有天下，\n三邊外畔；\n大國之王雖稱蕃輔，\n臣節未盡。\n會高祖厭苦軍事，\n亦有蕭、\n張之謀，\n故偃武一休息，\n羈縻不備。\n\n歷至孝文即位，\n將軍陳武等議曰：\n「南越、\n朝鮮自全秦時內屬為臣子，\n後且擁兵阻阸，\n選蠕觀望。\n高祖時天下新定，\n人民小安，\n未可復興兵。\n今陛下仁惠撫百姓，\n恩澤加海內，\n宜及士民樂用，\n征討逆黨，\n以一封疆。」\n孝文曰：\n「朕能任衣冠，\n念不到此。\n會呂氏之亂，\n功臣宗室共不羞恥，\n誤居正位，\n常戰戰慄慄，\n恐事之不終。\n且兵凶器，\n雖克所願，\n動亦秏病，\n謂百姓遠方何？\n又先帝知勞民不可煩，\n故不以為意。\n朕豈自謂能？\n今匈奴內侵，\n軍吏無功，\n邊民父子荷兵日久，\n朕常為動心傷痛，\n無日忘之。\n今未能銷距，\n願且堅邊設候，\n結和通使，\n休寧北陲，\n為功多矣。\n且無議軍。」\n故百姓無內外之繇，\n得息肩於田畝，\n天下殷富，\n粟至十餘錢，\n鳴雞吠狗，\n煙火萬里，\n可謂和樂者乎！\n\n太史公曰：\n文帝時，\n會天下新去湯火，\n人民樂業，\n因其欲然，\n能不擾亂，\n故百姓遂安。\n自年六七十翁亦未嘗至市井，\n游敖嬉戲如小兒狀。\n孔子所稱有德君子者邪！\n\n《書》曰\n「七正」，\n二十八舍。\n律曆，\n天所以通五行八正之氣，\n天所以成孰萬物也。\n舍者，\n日月所舍。\n舍者，\n舒氣也。\n\n不周風居西北，\n主殺生。\n東壁居不周風東，\n主辟生氣而東之。\n至於營室。\n營室者，\n主營胎陽氣而產之。\n東至于危。\n危，垝也。\n言陽氣之垝，\n故曰危。\n十月也，\n律中應鍾。\n應鍾者，\n陽氣之應，\n不用事也。\n其於十二子為亥。\n亥者，\n該也。\n言陽氣藏於下，\n故該也。\n\n廣莫風居北方。\n廣莫者，\n言陽氣在下，\n陰莫陽廣大也，\n故曰廣莫。\n東至於虛。\n虛者，\n能實能虛，\n言陽氣冬則宛藏於虛，\n日冬至則一陰下藏，\n一陽上舒，\n故曰虛。\n東至于須女。\n言萬物變動其所，\n陰陽氣未相離，\n尚相胥如也，\n故曰須女。\n十一月也，\n律中黃鍾。\n黃鍾者，\n陽氣踵黃泉而出也。\n其於十二子為子。\n子者，\n滋也；\n滋者，\n言萬物滋於下也。\n其於十母為壬癸。\n壬之為言任也，\n言陽氣任養萬物於下也。\n癸之為言揆也，\n言萬物可揆度，\n故曰癸。\n東至牽牛。\n牽牛者，\n言陽氣牽引萬物出之也。\n牛者，\n冒也，\n言地雖凍，\n能冒而生也。\n牛者，\n耕植種萬物也。\n東至於建星。\n建星者，\n建諸生也。\n十二月也，\n律中大呂。\n大呂者。\n其於十二子為丑。\n\n條風居東北，\n主出萬物。\n條之言條治萬物而出之，\n故曰條風。\n南至於箕。\n箕者，\n言萬物根棋，\n故曰箕。\n正月也，\n律中泰蔟。\n泰蔟者，\n言萬物蔟生也，\n故曰泰蔟。\n其於十二子為寅。\n寅言萬物始生螾然也，\n故曰寅。\n南至於尾，\n言萬物始生如尾也。\n南至於心，\n言萬物始生有華心也。\n南至於房。\n房者，\n言萬物門戶也，\n至于門則出矣。\n\n明庶風居東方。\n明庶者，\n明眾物盡出也。\n二月也，\n律中夾鍾。\n夾鍾者，\n言陰陽相夾廁也。\n其於十二子為卯。\n卯之為言茂也，\n言萬物茂也。\n其於十母為甲乙。\n甲者，\n言萬物剖符甲而出也；\n乙者，\n言萬物生軋軋也。\n南至于氐。\n氐者，\n言萬物皆至也。\n南至於亢。\n亢者，\n言萬物亢見也。\n南至于角。\n角者，\n言萬物皆有枝格如角也。\n三月也，\n律中姑洗。\n姑洗者，\n言萬物洗生。\n其於十二子為辰。\n辰者，\n言萬物之蜄也。\n\n清明風居東南維，\n主風吹萬物而西之。\n至於軫。\n軫者。\n言萬物益大而軫軫然。\n西至於翼。\n翼者，\n言萬物皆有羽翼也。\n四月也，\n律中中呂。\n中呂者，\n言萬物盡旅而西行也。\n其於十二子為巳。\n巳者，\n言陽氣之已盡也。\n西至于七星。\n七星者，\n陽數成於七，\n故曰七星。\n西至于張。\n張者，\n言萬物皆張也。\n西至于注。\n注者，\n言萬物之始衰，\n陽氣下注，\n故曰注。\n五月也，\n律中蕤賓。\n蕤賓者，\n言陰氣幼少，\n故曰蕤；\n痿陽不用事，\n故曰賓。\n\n景風居南方。\n景者，\n言陽氣道竟，\n故曰景風。\n其於十二子為午。\n午者，\n陰陽交，\n故曰午。\n其於十母為丙丁。\n丙者，\n言陽道著明，\n故曰丙；\n丁者，\n言萬物之丁壯也，\n故曰丁。\n西至于弧。\n弧者，\n言萬物之吳落且就死也。\n西至于狼。\n狼者，\n言萬物可度量，\n斷萬物，\n故曰狼。\n\n涼風居西南維，\n主地。\n地者，\n沈奪萬物氣也。\n六月也，\n律中林鍾。\n林鍾者，\n言萬物就死氣林林然。\n其於十二子為未。\n未者，\n言萬物皆成，\n有滋味也。\n北至於罰。\n罰者，\n言萬物氣奪可伐也。\n北至於參。\n參言萬物可參也，\n故曰參。\n七月也，\n律中夷則。\n夷則，\n言陰氣之賊萬物也。\n其於十二子為申。\n申者，\n言陰用事，\n申賊萬物，\n故曰申。\n北至於濁。\n濁者，\n觸也，\n言萬物皆觸死也，\n故曰濁。\n北至於留。\n留者，\n言陽氣之稽留也，\n故曰留。\n八月也，\n律中南呂。\n南呂者，\n言陽氣之旅入藏也。\n其於十二子為酉。\n酉者，\n萬物之老也，\n故曰酉。\n\n閶闔風居西方。\n閶者，\n倡也；\n闔者，\n藏也。\n言陽氣道萬物，\n闔黃泉也。\n其於十母為庚辛。\n庚者，\n言陰氣庚萬物，\n故曰庚；\n辛者，\n言萬物之辛生，\n故曰辛。\n北至於胃。\n胃者，\n言陽氣就藏，\n皆胃胃也。\n北至於婁。\n婁者，\n呼萬物且內之也。\n北至於奎。\n奎者，\n主毒螫殺萬物也，\n奎而藏之。\n九月也，\n律中無射。\n無射者，\n陰氣盛用事，\n陽氣無餘也，\n故曰無射。\n其於十二子為戌。\n戌者，\n言萬物盡滅，\n故曰戌。\n\n律數：\n\n九九八十一以為宮。\n三分去一，\n五十四以為徵。\n三分益一，\n七十二以為商。\n三分去一，\n四十八以為羽。\n三分益一，\n六十四以為角。\n\n黃鍾長八寸七分一，\n宮。大呂長七寸五分三分二。\n太蔟長七寸十分二，\n角。夾鍾長六寸七分三分一。\n姑洗長六寸十分四，\n羽。仲呂長五寸九分三分二，\n徵。蕤賓長五寸六分三分二。\n林鍾長五寸十分四，\n角。夷則長五寸三分二，\n商。南呂長四寸十分八，\n徵。無射長四寸四分三分二。\n應鍾長四寸二分三分二，\n羽。\n\n生鍾分：\n\n子一分。\n丑三分二。\n寅九分八。\n卯二十七分十六。\n辰八十一分六十四。\n巳二百四十三分一百二十八。\n午七百二十九分五百一十二。\n未二千一百八十七分一千二十四。\n申六千五百六十一分四千九十六。\n酉一萬九千六百八十三分八千一百九十二。\n戌五萬九千四十九分三萬二千七百六十八。\n亥十七萬七千一百四十七分六萬五千五百三十六。\n\n生黃鍾術曰：\n以下生者，\n倍其實，\n三其法。\n以上生者，\n四其實，\n三其法。\n上九，\n商八，\n羽七，\n角六，\n宮五，\n徵九。\n置一而九三之以為法。\n實如法，\n得長一寸。\n凡得九寸，\n命曰\n「黃鍾之宮」。\n故曰音始於宮，\n窮於角；\n數始於一，\n終於十，\n成於三；\n氣始於冬至，\n周而復生。\n\n神生於無，\n形成於有，\n形然後數，\n形而成聲，\n故曰神使氣，\n氣就形。\n形理如類有可類。\n或未形而未類，\n或同形而同類，\n類而可班，\n類而可識。\n聖人知天地識之別，\n故從有以至未有，\n以得細若氣，\n微若聲。\n然聖人因神而存之，\n雖妙必效情，\n核其華道者明矣。\n非有聖心以乘聰明，\n孰能存天地之神而成形之情哉？\n神者，\n物受之而不能知其去來，\n故聖人畏而欲存之。\n唯欲存之，\n神之亦存。\n其欲存之者，\n故莫貴焉。\n\n太史公曰：\n在旋璣玉衡以齊七政，\n即天地二十八宿。\n十母，\n十二子，\n鍾律調自上古。\n建律運曆造日度，\n可據而度也。\n合符節，\n通道德，\n即從斯之謂也。\n\n3.4《曆書第四》\n\n昔自在古，\n曆建正作於孟春。\n於時冰泮發蟄，\n百草奮興，\n秭鳺先滜。\n物迺歲具，\n生於東，\n次順四時，\n卒于冬分。\n時雞三號，\n卒明。\n撫十二月節，\n卒于丑。\n日月成，\n故明也。\n明者孟也，\n幽者幼也，\n幽明者雌雄也。\n雌雄代興，\n而順至正之統也。\n日歸于西，\n起明於東；\n月歸於東，\n起明于西。\n正不率天，\n又不由人，\n則凡事易壞而難成矣。\n\n王者易姓受命，\n必慎始初，\n改正朔，\n易服色，\n推本天元，\n順承厥意。\n\n太史公曰：\n神農以前尚矣。\n蓋黃帝考定星曆，\n建立五行，\n起消息，\n正閏餘，\n於是有天地神祇物類之官，\n是謂五官。\n各司其序，\n不相亂也。\n民是以能有信，\n神是以能有明德。\n民神異業，\n敬而不瀆，\n故神降之嘉生，\n民以物享，\n災禍不生，\n所求不匱。\n\n少皞氏之衰也，\n九黎亂德，\n民神雜擾，\n不可放物，\n禍菑薦至，\n莫盡其氣。\n顓頊受之，\n乃命南正重司天以屬神，\n命火正黎司地以屬民，\n使復舊常，\n無相侵瀆。\n\n其後三苗服九黎之德，\n故二官咸廢所職，\n而閏餘乖次，\n孟陬殄滅，\n攝提無紀，\n曆數失序。\n堯復遂重黎之後，\n不忘舊者，\n使復典之，\n而立羲和之官。\n明時正度，\n則陰陽調，\n風雨節，\n茂氣至，\n民無夭疫。\n年耆禪舜，\n申戒文祖，\n云\n「天之曆數在爾躬」。\n舜亦以命禹。\n由是觀之，\n王者所重也。\n\n夏正以正月，\n殷正以十二月，\n周正以十一月。\n蓋三王之正若循環，\n窮則反本。\n天下有道，\n則不失紀序；\n無道，\n則正朔不行於諸侯。\n\n幽、\n厲之後，\n周室微，\n陪臣執政，\n史不記時，\n君不告朔，\n故疇人子弟分散，\n或在諸夏，\n或在夷狄，\n是以其禨祥廢而不統。\n周襄王二十六年閏三月，\n而《春秋》非之。\n先王之正時也，\n履端於始，\n舉正於中，\n歸邪於終。\n履端於始，\n序則不愆；\n舉正於中，\n民則不惑；\n歸邪於終，\n事則不悖。\n\n其後戰國並爭，\n在於彊國禽敵，\n救急解紛而已，\n豈遑念斯哉！\n是時獨有鄒衍，\n明於五德之傳，\n而散消息之分，\n以顯諸侯。\n而亦因秦滅六國，\n兵戎極煩，\n又升至尊之日淺，\n未暇遑也。\n而亦頗推五勝，\n而自以為獲水德之瑞，\n更名河曰\n「德水」，\n而正以十月，\n色上黑。\n然曆度閏餘，\n未能睹其真也。\n\n漢興，\n高祖曰\n「北畤待我而起」，\n亦自以為獲水德之瑞。\n雖明習曆及張蒼等，\n咸以為然。\n是時天下初定，\n方綱紀大基，\n高后女主，\n皆未遑，\n故襲秦正朔服色。\n\n至孝文時，\n魯人公孫臣以終始五德上書，\n言\n「漢得土德，\n宜更元，\n改正朔，\n易服色。\n當有瑞，\n瑞黃龍見」。\n事下丞相張蒼，\n張蒼亦學律曆，\n以為非是，\n罷之。\n其後黃龍見成紀，\n張蒼自黜，\n所欲論著不成。\n而新垣平以望氣見，\n頗言正曆服色事，\n貴幸，\n後作亂，\n故孝文帝廢不復問。\n\n至今上即位，\n招致方士唐都，\n分其天部；\n而巴落下閎運算轉曆，\n然後日辰之度與夏正同。\n乃改元，\n更官號，\n封泰山。\n因詔御史曰：\n「乃者，\n有司言星度之未定也，\n廣延宣問，\n以理星度，\n未能詹也。\n蓋聞昔者黃帝合而不死，\n名察度驗，\n定清濁，\n起五部，\n建氣物分數。\n然蓋尚矣。\n書缺樂弛，\n朕甚閔焉。\n朕唯未能循明也，\n紬績日分，\n率應水德之勝。\n今日順夏至，\n黃鐘為宮，\n林鐘為徵，\n太蔟為商，\n南呂為羽，\n姑洗為角。\n自是以後，\n氣復正，\n羽聲復清，\n名復正變，\n以至子日當冬至，\n則陰陽離合之道行焉。\n十一月甲子朔旦冬至已詹，\n其更以七年為太初元年。\n年名\n『焉逢攝提格』，\n月名\n『畢聚』，\n日得甲子，\n夜半朔旦冬至。」\n\n曆術甲子篇\n\n太初元年，\n歲名\n「焉逢攝提格」，\n月名\n「畢聚」，\n日得甲子，\n夜半朔旦冬至。\n\n正北\n\n十二\n\n無大餘，\n無小餘；\n\n無大餘，\n無小餘；\n\n焉逢攝提格太初元年。\n\n十二\n\n大餘五十四，\n小餘三百四十八；\n\n大餘五，\n小餘八；\n\n端蒙單閼二年。\n\n閏十三\n\n大餘四十八，\n小餘六百九十六；\n\n大餘十，\n小餘十六；\n\n游兆執徐三年。\n\n十二大餘十二，\n小餘六百三；\n\n大餘十五，\n小餘二十四；\n\n彊梧大荒落四年。\n\n十二\n\n大餘七，\n小餘十一；\n\n大餘二十一，\n無小餘；\n\n徒維敦牂天漢元年。\n\n閏十三\n\n大餘一，\n小餘三百五十九；\n\n大餘二十六，\n小餘八；\n\n祝犂協洽二年。\n\n十二\n\n大餘二十五，\n小餘二百六十六；\n\n大餘三十一，\n小餘十六；\n\n商橫涒灘三年。\n\n十二\n\n大餘十九，\n小餘六百一十四；\n\n大餘三十六，\n小餘二十四；\n\n昭陽作鄂四年。\n\n閏十三\n\n大餘十四，\n小餘二十二；\n\n大餘四十二，\n無小餘；\n\n橫艾淹茂太始元年。\n\n十二\n\n大餘三十七，\n小餘八百六十九；\n\n大餘四十七，\n小餘八；\n\n尚章大淵獻二年。\n\n閏十三\n\n大餘三十二，\n小餘二百七十七；\n\n大餘五十二，\n小餘一十六；\n\n焉逢困敦三年。\n\n十二\n\n大餘五十六，\n小餘一百八十四；\n\n大餘五十七，\n小餘二十四；\n\n端蒙赤奮若四年。\n\n十二\n\n大餘五十，\n小餘五百三十二；\n\n大餘三，\n無小餘；\n\n游兆攝提格征和元年。\n\n閏十三\n\n大餘四十四，\n小餘八百八十；\n\n大餘八，\n小餘八；\n\n彊梧單閼二年。\n\n十二\n\n大餘八，\n小餘七百八十七；\n\n大餘十三，\n小餘十六；\n\n徒維執徐三年。\n\n十二\n\n大餘三，\n小餘一百九十五；\n\n大餘十八，\n小餘二十四；\n\n祝犂大芒落四年。\n\n閏十三\n\n大餘五十七，\n小餘五百四十三；\n\n大餘二十四，\n無小餘；\n\n商橫敦牂後元元年。\n\n十二\n\n大餘二十一，\n小餘四百五十；\n\n大餘二十九，\n小餘八；\n\n昭陽汁洽二年。\n\n閏十三\n\n大餘十五，\n小餘七百九十八；\n\n大餘三十四，\n小餘十六；\n\n棋艾涒灘始元元年。\n\n正西\n\n十二\n\n大餘三十九，\n小餘七百五；\n\n大餘三十九，\n小餘二十四；\n\n尚章作噩二年。\n\n十二\n\n大餘三十四，\n小餘一百一十三；\n\n大餘四十五，\n無小餘；\n\n焉逢淹茂三年。\n\n閏十三\n\n大餘二十八，\n小餘四百六十一；\n\n大餘五十，\n小餘八；\n\n端蒙大淵獻四年。\n\n十二\n\n大餘五十二，\n小餘三百六十八；\n\n大餘五十五，\n小餘十六；\n\n游兆困敦五年。\n\n十二\n\n大餘四十六，\n小餘七百一十六；\n\n無大餘，\n小餘二十四；\n\n彊梧赤奮若六年。\n\n閏十三\n\n大餘四十一，\n小餘一百二十四；\n\n大餘六，\n無小餘；\n\n徒維攝提格元鳳元年。\n\n十二\n\n大餘五，\n小餘三十一；\n\n大餘十一，\n小餘八；\n\n祝犂單閼二年。\n\n十二\n\n大餘五十九，\n小餘三百七十九；\n\n大餘十六，\n小餘十六；\n\n商橫執徐三年。\n\n閏十三\n\n大餘五十三，\n小餘七百二十七；\n\n大餘二十一，\n小餘二十四；\n\n昭陽大荒落四年。\n\n十二\n\n大餘十七，\n小餘六百三十四；\n\n大餘二十七，\n無小餘；\n\n橫艾敦牂五年。\n\n閏十三\n\n大餘十二，\n小餘四十二；\n\n大餘三十二，\n小餘八；\n\n尚章汁洽六年。\n\n十二\n\n大餘三十五，\n小餘八百八十九，\n\n大餘三十七，\n小餘十六；\n\n焉逢涒灘元平元年。\n\n十二\n\n大餘三十，\n小餘二百九十七；\n\n大餘四十二，\n小餘二十四；\n\n端蒙作噩本始元年。\n\n閏十三\n\n大餘二十四，\n小餘六百四十五；\n\n大餘四十八，\n無小餘；\n\n游兆閹茂二年。\n\n十二\n\n大餘四十八，\n小餘五百五十二；\n\n大餘五十三，\n小餘八；\n\n彊梧大淵獻三年。\n\n十二\n\n大餘四十二，\n小餘九百；\n\n大餘五十八，\n小餘十六；\n\n徒維困敦四年。\n\n閏十三\n\n大餘三十七，\n小餘三百八；\n\n大餘三，\n小餘二十四；\n\n祝犂赤奮若地節元年。\n\n十二\n\n大餘一，\n小餘二百一十五；\n\n大餘九，\n無小餘；\n\n商橫攝提格二年。\n\n閏十三\n\n大餘五十五，\n小餘五百六十三；\n\n大餘十四，\n小餘八；\n\n昭陽單閼三年。\n\n正南\n\n十二\n\n大餘十九，\n小餘四百七十；\n\n大餘十九，\n小餘十六；\n\n橫艾執徐四年。\n\n十二\n\n大餘十三，\n小餘八百一十八；\n\n大餘二十四，\n小餘二十四；\n\n尚章大荒落元康元年。\n\n閏十三\n\n大餘八，\n小餘二百二十六；\n\n大餘三十，\n無小餘；\n\n焉逢敦牂二年。\n\n十二\n\n大餘三十二，\n小餘一百三十三；\n\n大餘三十五，\n小餘八；\n\n端蒙協洽三年。\n\n十二\n\n大餘二十六，\n小餘四百八十一；\n\n大餘四十，\n小餘十六；\n\n游兆涒灘四年。\n\n閏十三\n\n大餘二十，\n小餘八百二十九；\n\n大餘四十五，\n小餘二十四；\n\n彊梧作噩神雀元年。\n\n十二\n\n大餘四十四，\n小餘七百三十六；\n\n大餘五十一，\n無小餘；\n\n徒維淹茂二年。\n\n十二\n\n大餘三十九，\n小餘一百四十四；\n\n大餘五十六，\n小餘八；\n\n祝犂大淵獻三年。\n\n閏十三\n\n大餘三十三，\n小餘四百九十二；\n\n大餘一，\n小餘十六；\n\n商橫困敦四年。\n\n十二\n\n大餘五十七，\n小餘三百九十九；\n\n大餘六，\n小餘二十四；\n\n昭陽赤奮若五鳳元年。\n\n閏十三\n\n大餘五十一，\n小餘七百四十七；\n\n大餘十二，\n無小餘；\n\n橫艾攝提格二年。\n\n十二\n\n大餘十五，\n小餘六百五十四；\n\n大餘十七，\n小餘八；\n\n尚章單閼三年。\n\n十二\n\n大餘十，\n小餘六十二；\n\n大餘二十二，\n小餘十六；\n\n焉逢執徐四年。\n\n閏十三\n\n大餘四，\n小餘四百一十；\n\n大餘二十七，\n小餘二十四；\n\n端蒙大荒落甘露元年。\n\n十二大餘二十八，\n小餘三百一十七；\n\n大餘三十三，\n無小餘；\n\n游兆敦牂二年。\n\n十二\n\n大餘二十二，\n小餘六百六十五；\n\n大餘三十八，\n小餘八；\n\n彊梧協洽三年。\n\n閏十三\n\n大餘十七，\n小餘七十三；\n\n大餘四十三，\n小餘十六；\n\n徒維涒灘四年。\n\n十二\n\n大餘四十，\n小餘九百二十；\n\n大餘四十八，\n小餘二十四；\n\n祝犂作噩黃龍元年。\n\n閏十三\n\n大餘三十五，\n小餘三百二十八；\n\n大餘五十四，\n無小餘；\n\n商橫淹茂初元元年。\n\n正東\n\n十二\n\n大餘五十九，\n小餘二百三十五；\n\n大餘五十九，\n小餘八；\n\n昭陽大淵獻二年。\n\n十二\n\n大餘五十三，\n小餘五百八十三；\n\n大餘四，\n小餘十六；\n\n橫艾困敦三年。\n\n閏十三\n\n大餘四十七，\n小餘九百三十一；\n\n大餘九，\n小餘二十四；\n\n尚章赤奮若四年。\n\n十二\n\n大餘十一，\n小餘八百三十八；\n\n大餘十五，\n無小餘；\n\n焉逢攝提格五年。\n\n十二\n\n大餘六，\n小餘二百四十六；\n\n大餘二十，\n小餘八；\n\n端蒙單閼永光元年。\n\n閏十三\n\n無大餘，\n小餘五百九十四；\n\n大餘二十五，\n小餘十六；\n\n游兆執徐二年。\n\n十二\n\n大餘二十四，\n小餘五百一；\n\n大餘三十，\n小餘二十四；\n\n彊梧大荒落三年。\n\n十二\n\n大餘十八，\n小餘八百四十九；\n\n大餘三十六，\n無小餘；\n\n徒維敦牂四年。\n\n閏十三\n\n大餘十三，\n小餘二百五十七；\n\n大餘四十一，\n小餘八；\n\n祝犂協洽五年。\n\n十二\n\n大餘三十七，\n小餘一百六十四；\n\n大餘四十六，\n小餘十六；\n\n商橫涒灘建昭元年。\n\n閏十三\n\n大餘三十一，\n小餘五百一十二；\n\n大餘五十一，\n小餘二十四；\n\n昭陽作噩二年。\n\n十二\n\n大餘五十五，\n小餘四百一十九；\n\n大餘五十七，\n無小餘；\n\n橫艾閹茂三年。\n\n十二\n\n大餘四十九，\n小餘七百六十七；\n\n大餘二，\n小餘八；\n\n尚章大淵獻四年。\n\n閏十三\n\n大餘四十四，\n小餘一百七十五；\n\n大餘七，\n小餘十六；\n\n焉逢困敦五年。\n\n十二\n\n大餘八，\n小餘八十二；\n\n大餘十二，\n小餘二十四；\n\n端蒙赤奮若竟寧元年。\n\n十二\n\n大餘二，\n小餘四百三十；\n\n大餘十八，\n無小餘；\n\n游兆攝提格建始元年。\n\n閏十三\n\n大餘五十六，\n小餘七百七十八；\n\n大餘二十三，\n小餘八；\n\n彊梧單閼二年。\n\n十二\n\n大餘二十，\n小餘六百八十五；\n\n大餘二十八，\n小餘十六；\n\n徒維執徐三年。\n\n閏十三\n\n大餘十五，\n小餘九十三；\n\n大餘三十三，\n小餘二十四；\n\n祝犂大荒落四年。\n\n右《曆書》：\n大餘者，\n日也。\n小餘者，\n月也。\n端蒙者，\n年名也。\n支：丑名赤奮若，\n寅名攝提格。\n干：丙名游兆。\n正北，\n冬至加子時；\n正西，\n加酉時；\n正南，\n加午時；\n正東，\n加卯時。\n\n3.5《天官書第五》\n\n中宮天極星，\n其一明者，\n太一常居也；\n旁三星三公，\n或曰子屬。\n後句四星，\n末大星正妃，\n餘三星後宮之屬也。\n環之匡衛十二星，\n藩臣。\n皆曰紫宮。\n\n前列直斗口三星，\n隨北端兌，\n若見若不，\n曰陰德，\n或曰天一。\n紫宮左三星曰天槍，\n右五星曰天棓，\n後六星絕漢抵營室，\n曰閣道。\n\n北斗七星，\n所謂\n「旋、\n璣、玉衡以齊七政」。\n杓攜龍角，\n衡殷南斗，\n魁枕參首。\n用昏建者杓；\n杓，自華以西南。\n夜半建者衡；\n衡，殷中州河、\n濟之閒。\n平旦建者魁；\n魁，海岱以東北也。\n斗為帝車，\n運于中央，\n臨制四鄉。\n分陰陽，\n建四時，\n均五行，\n移節度，\n定諸紀，\n皆繫於斗。\n\n斗魁戴匡六星曰文昌宮：\n一曰上將，\n二曰次將，\n三曰貴相，\n四曰司命，\n五曰司中，\n六曰司祿。\n在斗魁中，\n貴人之牢。\n魁下六星，\n兩兩相比者，\n名曰三能。\n三能色齊，\n君臣和；\n不齊，\n為乖戾。\n輔星明近，\n輔臣親彊；\n斥小，\n疏弱。\n\n杓端有兩星：\n一內為矛，\n招搖；\n一外為盾，\n天鋒。\n有句圜十五星，\n屬杓，\n曰賤人之牢。\n其牢中星實則囚多，\n虛則開出。\n\n天一、\n槍、棓、\n矛、盾動搖，\n角大，\n兵起。\n\n東宮蒼龍，\n房、心。\n心為明堂，\n大星天王，\n前後星子屬。\n不欲直，\n直則天王失計。\n房為府，\n曰天駟。\n其陰，\n右驂。\n旁有兩星曰衿；\n北一星曰舝。\n東北曲十二星曰旗。\n旗中四星曰天市；\n中六星曰市樓。\n市中星眾者實；\n其虛則秏。\n房南眾星曰騎官。\n\n左角，\n李；右角，\n將。大角者，\n天王帝廷。\n其兩旁各有三星，\n鼎足句之，\n曰攝提。\n攝提者，\n直斗杓所指，\n以建時節，\n故曰\n「攝提格」。\n亢為疏廟，\n主疾。\n其南北兩大星，\n曰南門。\n氐為天根，\n主疫。\n\n尾為九子，\n曰君臣；\n斥絕，\n不和。\n箕為敖客，\n曰口舌。\n\n火犯守角，\n則有戰。\n房、心，\n王者惡之也。\n\n南宮朱鳥，\n權、衡。\n衡，太微，\n三光之廷。\n匡衛十二星，\n藩臣：\n西，將；\n東，相；\n南四星，\n執法；\n中，端門；\n門左右，\n掖門。\n門內六星，\n諸侯。\n其內五星，\n五帝坐。\n後聚一十五星，\n蔚然，\n曰郎位；\n傍一大星，\n將位也。\n月、五星順入，\n軌道，\n司其出，\n所守，\n天子所誅也。\n其逆入，\n若不軌道，\n以所犯命之；\n中坐，\n成形，\n皆群下從謀也。\n金、火尤甚。\n廷藩西有隋星五，\n曰少微，\n士大夫。\n權，軒轅。\n軒轅，\n黃龍體。\n前大星，\n女主象；\n旁小星，\n御者後宮屬。\n月、五星守犯者，\n如衡占。\n\n東井為水事。\n其西曲星曰鉞。\n鉞北，\n北河；\n南，南河；\n兩河、\n天闕閒為關梁。\n輿鬼，\n鬼祠事；\n中白者為質。\n火守南北河，\n兵起，\n穀不登。\n故德成衡，\n觀成潢，\n傷成鉞，\n禍成井，\n誅成質。\n\n柳為鳥注，\n主木草。\n七星，\n頸，為員官，\n主急事。\n張，素，\n為廚，\n主觴客。\n翼為羽翮，\n主遠客。\n\n軫為車，\n主風。\n其旁有一小星，\n曰長沙，\n星星不欲明；\n明與四星等，\n若五星入軫中，\n兵大起。\n軫南眾星曰天庫樓；\n庫有五車。\n車星角若益眾，\n及不具，\n無處車馬。\n\n西宮咸池，\n曰天五潢。\n五潢，\n五帝車舍。\n火入，\n旱；金，\n兵；水，\n水。中有三柱；\n柱不具，\n兵起。\n\n奎曰封豕，\n為溝瀆。\n婁為聚眾。\n胃為天倉。\n其南眾星曰廥積。\n\n昴曰髦頭，\n胡星也，\n為白衣會。\n畢曰罕車，\n為邊兵，\n主弋獵。\n其大星旁小星為附耳。\n附耳搖動，\n有讒亂臣在側。\n昴、畢閒為天街。\n其陰，\n陰國；\n陽，陽國。\n\n參為白虎。\n三星直者，\n是為衡石。\n下有三星，\n兌，曰罰，\n為斬艾事。\n其外四星，\n左右肩股也。\n小三星隅置，\n曰觜觿，\n為虎首，\n主葆旅事。\n其南有四星，\n曰天廁。\n廁下一星，\n曰天矢。\n矢黃則吉；\n青、白、\n黑，凶。\n其西有句曲九星，\n三處羅：\n一曰天旗，\n二曰天苑，\n三曰九游。\n其東有大星曰狼。\n狼角變色，\n多盜賊。\n下有四星曰弧，\n直狼。\n狼比地有大星，\n曰南極老人。\n老人見，\n治安；\n不見，\n兵起。\n常以秋分時候之于南郊。\n\n附耳入畢中，\n兵起。\n\n北宮玄武，\n虛、危。\n危為蓋屋；\n虛為哭泣之事。\n\n其南有眾星，\n曰羽林天軍。\n軍西為壘，\n或曰鉞。\n旁有一大星為北落。\n北落若微亡，\n軍星動角益希，\n及五星犯北落，\n入軍，\n軍起。\n火、金、\n水尤甚：\n火，軍憂；\n水，水患；\n木、土，\n軍吉。\n危東六星，\n兩兩相比，\n曰司空。\n\n營室為清廟，\n曰離宮、\n閣道。\n漢中四星，\n曰天駟。\n旁一星，\n曰王良。\n王良策馬，\n車騎滿野。\n旁有八星，\n絕漢，\n曰天潢。\n天潢旁，\n江星。\n江星動，\n人涉水。\n\n杵、\n臼四星，\n在危南。\n匏瓜，\n有青黑星守之，\n魚鹽貴。\n\n南斗為廟，\n其北建星。\n建星者，\n旗也。\n牽牛為犧牲。\n其北河鼓。\n河鼓大星，\n上將；\n左右，\n左右將。\n婺女，\n其北織女。\n織女，\n天女孫也。\n\n察日、\n月之行以揆歲星順逆。\n曰東方木，\n主春，\n日甲乙。\n義失者，\n罰出歲星。\n歲星贏縮，\n以其舍命國。\n所在國不可伐，\n可以罰人。\n其趨舍而前曰贏，\n退舍曰縮。\n贏，其國有兵不復；\n縮，其國有憂，\n將亡，\n國傾敗。\n其所在，\n五星皆從而聚於一舍，\n其下之國可以義致天下。\n\n以攝提格歲：\n歲陰左行在寅，\n歲星右輔居丑。\n正月，\n與斗、\n牽牛晨出東方，\n名曰監德。\n色蒼蒼有光。\n其失次，\n有應見柳。\n歲早，\n水；晚，\n旱。\n\n歲星出，\n東行十二度，\n百日而止，\n反逆行；\n逆行八度，\n百日，\n復東行。\n歲行三十度十六分度之七，\n率日行十二分度之一，\n十二歲而周天。\n出常東方，\n以晨；\n入於西方，\n用昏。\n\n單閼歲：\n歲陰在卯，\n星居子。\n以二月與婺女、\n虛、危晨出，\n曰降入。\n大有光。\n其失次，\n有應見張。\n其歲大水。\n\n執徐歲：\n歲陰在辰，\n星居亥。\n以三月與營室、\n東壁晨出，\n曰青章。\n青青甚章。\n其失次，\n有應見軫。\n歲早，\n旱；晚，\n水。\n\n大荒駱歲：\n歲陰在巳，\n星居戌。\n以四月與奎、\n婁晨出，\n曰跰踵。\n熊熊赤色，\n有光。\n其失次，\n有應見亢。\n\n敦牂歲：\n歲陰在午，\n星居酉。\n以五月與胃、\n昴、畢晨出，\n曰開明。\n炎炎有光。\n偃兵；\n唯利公王，\n不利治兵。\n其失次，\n有應見房。\n歲早，\n旱；晚，\n水。\n\n叶洽歲：\n歲陰在未，\n星居申。\n以六月與觜觿、\n參晨出，\n曰長列。\n昭昭有光。\n利行兵。\n其失次，\n有應見箕。\n\n涒灘歲：\n歲陰在申，\n星居未。\n以七月與東井、\n輿鬼晨出，\n曰大音。\n昭昭白。\n其失次，\n有應見牽牛。\n\n作鄂歲：\n歲陰在酉，\n星居午。\n以八月與柳、\n七星、\n張晨出，\n曰長王。\n作作有芒。\n國其昌，\n熟穀。\n其失次，\n有應見危。\n有旱而昌，\n有女喪，\n民疾。\n\n閹茂歲：\n歲陰在戌，\n星居巳。\n以九月與翼、\n軫晨出，\n曰天睢。\n白色大明。\n其失次，\n有應見東壁。\n歲水，\n女喪。\n\n大淵獻歲：\n歲陰在亥，\n星居辰。\n以十月與角、\n亢晨出，\n曰大章。\n蒼蒼然，\n星若躍而陰出旦，\n是謂\n「正平」。\n起師旅，\n其率必武；\n其國有德，\n將有四海。\n其失次，\n有應見婁。\n\n困敦歲：\n歲陰在子，\n星居卯。\n以十一月與氐、\n房、心晨出，\n曰天泉。\n玄色甚明。\n江池其昌，\n不利起兵。\n其失次，\n有應見昂。\n\n赤奮若歲：\n歲陰在丑，\n星居寅。\n以十二月與尾、\n箕晨出，\n曰天晧。\n黫然黑色甚明。\n其失次，\n有應見參。\n\n當居不居，\n居之又左右搖，\n未當去去之，\n與他星會，\n其國凶。\n所居久，\n國有德厚。\n其角動，\n乍小乍大，\n若色數變，\n人主有憂。\n\n其失次舍以下，\n進而東北，\n三月生天棓，\n長四丈，\n末兌。\n進而東南，\n三月生彗星，\n長二丈，\n類彗。\n退而西北，\n三月生天欃，\n長四丈，\n末兌。\n退而西南，\n三月生天槍，\n長數丈，\n兩頭兌。\n謹視其所見之國，\n不可舉事用兵。\n其出如浮如沈，\n其國有土功；\n如沈如浮，\n其野亡。\n色赤而有角，\n其所居國昌。\n迎角而戰者，\n不勝。\n星色赤黃而沈，\n所居野大穰。\n色青白而赤灰，\n所居野有憂。\n歲星入月，\n其野有逐相；\n與太白鬭，\n其野有破軍。\n\n歲星一曰攝提，\n曰重華，\n曰應星，\n曰紀星。\n營室為清廟，\n歲星廟也。\n\n察剛氣以處熒惑。\n曰南方火，\n主夏，\n日丙、\n丁。禮失，\n罰出熒惑，\n熒惑失行是也。\n出則有兵，\n入則兵散。\n以其舍命國。\n熒惑為勃亂，\n殘賊、\n疾、喪、\n饑、兵。\n反道二舍以上，\n居之，\n三月有殃，\n五月受兵，\n七月半亡地，\n九月太半亡地。\n因與俱出入，\n國絕祀。\n居之，\n殃還至，\n雖大當小；\n久而至，\n當小反大。\n其南為丈夫喪，\n北為女子喪。\n若角動繞環之，\n及乍前乍後，\n左右，\n殃益大。\n與他星鬭，\n光相逮，\n為害；\n不相逮，\n不害。\n五星皆從而聚于一舍，\n其下國可以禮致天下。\n\n法，\n出東行十六舍而止；\n逆行二舍；\n六旬，\n復東行，\n自所止數十舍，\n十月而入西方；\n伏行五月，\n出東方。\n其出西方曰\n「反明」，\n主命者惡之。\n東行急，\n一日行一度半。\n\n其行東、\n西、南、\n北疾也。\n兵各聚其下；\n用戰，\n順之勝，\n逆之敗。\n熒惑從太白，\n軍憂；\n離之，\n軍卻。\n出太白陰，\n有分軍；\n行其陽，\n有偏將戰。\n當其行，\n太白逮之，\n破軍殺將。\n其入守犯太微、\n軒轅、\n營室，\n主命惡之。\n心為明堂，\n熒惑廟也。\n謹候此。\n\n曆斗之會以定填星之位。\n曰中央土，\n主季夏，\n日戊、\n己，黃帝，\n主德，\n女主象也。\n歲填一宿，\n其所居國吉。\n未當居而居，\n若已去而復還，\n還居之，\n其國得土，\n不乃得女。\n若當居而不居，\n既已居之，\n又西東去，\n其國失土，\n不乃失女，\n不可舉事用兵。\n其居久，\n其國福厚；\n易，福薄。\n\n其一名曰地侯，\n主歲。\n歲行十三度百十二分度之五，\n日行二十八分度之一，\n二十八歲周天。\n其所居，\n五星皆從而聚于一舍，\n其下之國，\n可以重致天下。\n禮、德、\n義、殺、\n刑盡失，\n而填星乃為之動搖。\n\n贏，\n為王不寧；\n其縮，\n有軍不復。\n填星，\n其色黃，\n九芒，\n音曰黃鍾宮。\n其失次上二三宿曰贏，\n有主命不成，\n不乃大水。\n失次下二三宿曰縮，\n有后戚，\n其歲不復，\n不乃天裂若地動。\n\n斗為文太室，\n填星廟，\n天子之星也。\n\n木星與土合，\n為內亂，\n饑，主勿用戰，\n敗；水則變謀而更事；\n火為旱；\n金為白衣會若水。\n金在南曰牝牡，\n年穀熟。\n金在北，\n歲偏無。\n火與水合為焠，\n與金合為鑠，\n為喪，\n皆不可舉事，\n用兵大敗。\n土為憂，\n主孼卿；\n大饑，\n戰敗，\n為北軍，\n軍困，\n舉事大敗。\n土與水合，\n穰而擁閼，\n有覆軍，\n其國不可舉事。\n出，亡地；\n入，得地。\n金為疾，\n為內兵，\n亡地。\n三星若合，\n其宿地國外內有兵與喪，\n改立公王。\n四星合，\n兵喪並起，\n君子憂，\n小人流。\n五星合，\n是為易行，\n有德，\n受慶，\n改立大人，\n掩有四方，\n子孫蕃昌；\n無德，\n受殃若亡。\n五星皆大，\n其事亦大；\n皆小，\n事亦小。\n\n蚤出者為贏，\n贏者為客。\n晚出者為縮，\n縮者為主人。\n必有天應見於杓星。\n同舍為合。\n相陵為鬭，\n七寸以內必之矣。\n\n五星色白圜，\n為喪旱；\n赤圜，\n則中不平，\n為兵；\n青圜，\n為憂水；\n黑圜，\n為疾，\n多死；\n黃圜，\n則吉。\n赤角犯我城，\n黃角地之爭，\n白角哭泣之聲，\n青角有兵憂，\n黑角則水。\n意，行窮兵之所終。\n五星同色，\n天下偃兵，\n百姓寧昌。\n春風秋雨，\n冬寒夏暑，\n動搖常以此。\n\n填星出百二十日而逆西行，\n西行百二十日反東行。\n見三百三十日而入，\n入三十日復出東方。\n太歲在甲寅，\n鎮星在東壁，\n故在營室。\n\n察日行以處位太白。\n曰西方，\n秋，日庚、\n辛，主殺。\n殺失者，\n罰出太白。\n太白失行，\n以其舍命國。\n其出行十八舍二百四十日而入。\n入東方，\n伏行十一舍百三十日；\n其人西方，\n伏行三舍十六日而出。\n當出不出，\n當入不入，\n是謂失舍，\n不有破軍，\n必有國君之篡。\n\n其紀上元，\n以攝提格之歲，\n與營室晨出東方，\n至角而入；\n與營室夕出西方，\n至角而入；\n與角晨出，\n入畢，；\n與角夕出，\n入畢；\n與畢晨出，\n入箕；\n與畢夕出，\n入箕；\n與箕晨出，\n入柳；\n與箕夕出，\n入柳；\n與柳晨出，\n入營室；\n與柳夕出，\n入營室。\n凡出入東西各五，\n為八歲，\n二百二十日，\n復與營室晨出東方。\n其大率，\n歲一周天。\n其始出東方，\n行遲，\n率日半度，\n一百二十日，\n必逆行一二舍；\n上極而反，\n東行，\n行日一度半，\n一百二十日入。\n其庳，\n近日，\n曰明星，\n柔；高，\n遠日，\n曰大囂，\n剛。其始出西方，\n行疾，\n率日一度半，\n百二十日；\n上極而行遲，\n日半度，\n百二十日，\n旦入，\n必逆行一二舍而入。\n其庳，\n近日，\n曰大白，\n柔；高，\n遠日，\n曰大相，\n剛。出以辰、\n戌，入以丑、\n未。\n\n當出不出，\n未當入而入，\n天下偃兵，\n兵在外，\n入。未當出而出，\n當入而不入，\n天下起兵，\n有破國。\n其當期出也，\n其國昌。\n其出東為東，\n入東為北方；\n出西為西，\n入西為南方。\n所居久，\n其鄉利；\n易，其鄉凶。\n\n出西至東，\n正西國吉。\n出東至西，\n正東國吉。\n其出不經天；\n經天，\n天下革政。\n\n小以角動，\n兵起。\n始出大，\n後小，\n兵弱；\n出小，\n後大，\n兵強。\n出高，\n用兵深吉，\n淺凶；\n庳，淺吉，\n深凶。\n日方南金居其南，\n日方北金居其北，\n曰贏，\n侯王不寧，\n用兵進吉退凶。\n日方南金居其北，\n日方北金居其南，\n曰縮，\n侯王有憂，\n用兵退吉進凶。\n用兵象太白：\n太白行疾，\n疾行；\n遲，遲行。\n角，敢戰。\n動搖躁，\n躁。圜以靜，\n靜。順角所指，\n吉；反之，\n皆凶。\n出則出兵，\n入則入兵。\n赤角，\n有戰；\n白角，\n有喪；\n黑圜角，\n憂，有水事；\n青圜小角，\n憂，有木事；\n黃圜和角，\n有土事，\n有年。\n其已出三日而復，\n有微入，\n入三乃復盛出，\n是謂耎，\n其下國有軍敗將北。\n其已入三日又復微出，\n出三日而復盛入，\n其下國有憂；\n師有糧食兵革，\n遺人用之；\n卒雖眾，\n將為人虜。\n其出西失行，\n外國敗；\n其出東失行，\n中國敗。\n其色大圜黃滜，\n可為好事；\n其圜大赤，\n兵盛不戰。\n\n太白白，\n比狼；\n赤，比心；\n黃，比參左肩；\n蒼，比參右肩；\n黑，比奎大星。\n五星皆從太白而聚乎一舍，\n其下之國可以兵從天下。\n居實，\n有得也；\n居虛，\n無得也。\n行勝色，\n色勝位，\n有位勝無位，\n有色勝無色，\n行得盡勝之。\n出而留桑榆閒，\n疾其下國。\n上而疾，\n未盡其日，\n過參天，\n疾其對國。\n上復下，\n下復上，\n有反將。\n其入月，\n將僇。\n金、木星合，\n光，其下戰不合，\n兵雖起而不鬭；\n合相毀，\n野有破軍。\n出西方，\n昏而出陰，\n陰兵彊；\n暮食出，\n小弱；\n夜半出，\n中弱；\n雞鳴出，\n大弱：\n是謂陰陷於陽。\n其在東方，\n乘明而出陽，\n陽兵之彊；\n雞鳴出，\n小弱；\n夜半出，\n中弱；\n昏出，\n大弱：\n是謂陽陷於陰。\n犬白伏也，\n以出兵，\n兵有殃。\n其出卯南，\n南勝北方；\n出卯北，\n北勝南方；\n正在卯，\n東國利。\n出酉北，\n北勝南方；\n出酉南，\n南勝北方；\n正在酉，\n西國勝。\n\n其與列星相犯，\n小戰；\n五星，\n大戰。\n其相犯，\n太白出其南，\n南國敗；\n出其北，\n北國敗。\n行疾，\n武；不行，\n文。色白五芒，\n出蚤為月蝕，\n晚為天夭及彗星，\n將發其國。\n出東為德，\n舉事左之迎之，\n吉。出西為刑，\n舉事右之背之，\n吉。反之皆凶。\n太白光見景，\n戰勝。\n晝見而經天，\n是謂爭明，\n彊國弱，\n小國彊，\n女主昌。\n\n亢為疏廟，\n太白廟也。\n太白，\n大臣也，\n其號上公。\n其他名殷星、\n太正、\n營星、\n觀星、\n宮星、\n明星、\n大衰、\n大澤、\n終星、\n大相、\n天浩、\n序星、\n月緯。\n大司馬位謹候此。\n\n察日辰之會，\n以治辰星之位。\n曰北方水，\n太陰之精，\n主冬，\n日壬、\n癸。刑失者，\n罰出辰星，\n以其宿命國。\n\n是正四時：\n仲春春分，\n夕出郊奎、\n婁、胃東五舍，\n為齊；\n仲夏夏至，\n夕出郊東井、\n輿鬼、\n柳東七舍，\n為楚；\n仲秋秋分，\n夕出郊角、\n亢、氐、\n房東四舍，\n為漢；\n仲冬冬至，\n晨出郊東方，\n與尾、\n箕、斗、\n牽牛俱西，\n為中國。\n其出入常以辰、\n戌、丑、\n未。\n\n其蚤，\n為月蝕；\n晚，為彗星及天夭。\n其時宜效不效為失，\n追兵在外不戰。\n一時不出，\n其時不和；\n四時不出，\n天下大饑。\n其當效而出也，\n色白為旱，\n黃為五穀熟，\n赤為兵，\n黑為水。\n出東方，\n大而白，\n有兵於外，\n解。常在東方，\n其赤，\n中國勝；\n其西而赤，\n外國利。\n無兵於外而赤，\n兵起。\n其與太白俱出東方，\n皆赤而角，\n外國大敗，\n中國勝；\n其與太白俱出西方，\n皆赤而角，\n外國利。\n五星分天之中，\n積于東方，\n中國利；\n積于西方，\n外國用兵者利。\n五星皆從辰星而聚于一舍，\n其所舍之國可以法致天下。\n辰星不出，\n太白為客，\n其出，\n太白為主。\n出而與太白不相從，\n野雖有軍，\n不戰。\n出東方，\n太白出西方；\n若出西方，\n太白出東方，\n為格，\n野雖有兵不戰。\n失其時而出，\n為當寒反溫，\n當溫反寒。\n當出不出，\n是謂擊卒，\n兵大起。\n其入太白中而上出，\n破軍殺將，\n客軍勝；\n下出，\n客亡地。\n辰星來抵太白，\n太白不去，\n將死。\n正旗上出，\n破軍殺將，\n客勝；\n下出，\n客亡地。\n視旗所指，\n以命破軍。\n其繞環太白，\n若與鬭，\n大戰，\n客勝。\n兔過太白，\n閒可椷劍，\n小戰，\n客勝。\n兔居太白前，\n軍罷；\n出太白左，\n小戰；\n摩太白，\n有數萬人戰，\n主人吏死；\n出太白右，\n去三尺，\n軍急約戰。\n青角，\n兵憂；\n黑角，\n水。赤行窮兵之所終。\n\n兔七命，\n曰小正、\n辰星、\n天欃、\n安周星、\n細爽、\n能星、\n鉤星。\n其色黃而小，\n出而易處，\n天下之文變而不善矣。\n兔五色，\n青圜憂，\n白圜喪，\n赤圜中不平，\n黑圜吉。\n赤角犯我城，\n黃角地之爭，\n白角號泣之聲。\n\n其出東方，\n行四舍四十八日，\n其數二十日，\n而反入于東方；\n其出西方，\n行四舍四十八日，\n其數二十日，\n而反入于西方。\n其一候之營室、\n角、畢、\n箕、柳。\n出房、\n心閒，\n地動。\n\n辰星之色：\n春，青黃；\n夏，赤白；\n秋，青白，\n而歲熟；\n冬，黃而不明。\n即變其色，\n其時不昌。\n春不見，\n大風，\n秋則不實。\n夏不見，\n有六十日之旱，\n月蝕。\n秋不見，\n有兵，\n春則不生。\n冬不見，\n陰雨六十日，\n有流邑，\n夏則不長。\n\n角、\n亢、氐，\n兗州。\n房、心，\n豫州。\n尾、箕，\n幽州。\n斗，江、\n湖。牽牛，\n婺女，\n楊州。\n虛、危，\n青州。\n營室至東壁，\n并州。\n奎、婁、\n胃，徐州。\n昴、畢，\n冀州。\n觜觿、\n參，益州。\n東井、\n輿鬼，\n雍州。\n柳、七星、\n張，三河。\n翼、軫，\n荊州。\n\n七星為員官，\n辰星廟，\n蠻夷星也。\n\n兩軍相當，\n日暈；\n暈等，\n力鈞；\n厚長大，\n有勝，\n薄短小，\n無勝。\n重抱大破無。\n抱為和，\n背為不和，\n為分離相去。\n直為自立，\n立侯王；\n破軍殺將。\n負且戴，\n有喜。\n圍在中，\n中勝；\n在外，\n外勝。\n青外赤中，\n以和相去；\n赤外青中，\n以惡相去。\n氣暈先至而後去，\n居軍勝。\n先至先去，\n前利後病；\n後至後去，\n前病後；\n利後至先去，\n前後皆病，\n居軍不勝。\n見而去，\n其發疾，\n雖勝無功。\n見半日以上，\n功大。\n白虹屈短，\n上下兌，\n有者下大流血。\n日暈制勝，\n近期三十日，\n遠期六十日。\n\n其食，\n食所不利；\n復生，\n生所利；\n而食益盡，\n為主位。\n以其直及日所宿，\n加以日時，\n用命其國也。\n\n月行中道，\n安寧和平。\n陰閒，\n多水，\n陰事。\n外北三尺，\n陰星。\n北三尺，\n太陰，\n大水，\n兵。陽閒，\n驕恣。\n陽星，\n多暴獄。\n太陽，\n大旱喪也。\n角、天門，\n十月為四月，\n十一月為五月，\n十二月為六月，\n水發，\n近三尺，\n遠五尺。\n犯四輔，\n輔臣誅。\n行南北河，\n以陰陽言，\n旱水兵喪。\n\n月蝕歲星，\n其宿地，\n饑若亡。\n熒惑也亂，\n填星也下犯上，\n太白也彊國以戰敗，\n辰星也女亂。\n蝕大角，\n主命者惡之；\n心，則為內賊亂也；\n列星，\n其宿地憂。\n\n月食始日，\n五月者六，\n六月者五，\n五月復六，\n六月者一，\n而五月者五，\n凡百一十三月而復始。\n故月蝕，\n常也；\n日蝕，\n為不臧也。\n甲、乙，\n四海之外，\n日月不占。\n丙、丁，\n江、淮、\n海岱也。\n戊、己，\n中州、\n河、濟也。\n庚、辛，\n華山以西。\n壬、癸，\n恆山以北。\n日蝕，\n國君；\n月蝕，\n將相當之。\n\n國皇星，\n大而赤，\n狀類南極。\n所出，\n其下起兵，\n兵彊；\n其衝不利。\n\n昭明星，\n大而白，\n無角，\n乍上乍下。\n所出國，\n起兵，\n多變。\n\n五殘星，\n出正東東方之野。\n其星狀類辰星，\n去地可六丈。\n\n大賊星，\n出正南南方之野。\n星去地可六丈，\n大而赤，\n數動，\n有光。\n\n司危星，\n出正西西方之野。\n星去地可六丈，\n大而白，\n類太白。\n\n獄漢星，\n出正北北方之野。\n星去地可六丈，\n大而赤，\n數動，\n察之中青。\n此四野星所出，\n出非其方，\n其下有兵，\n衝不利。\n\n四填星，\n所出四隅，\n去地可四丈。\n\n地維咸光，\n亦出四隅，\n去地可三丈，\n若月始出。\n所見，\n下有亂；\n亂者亡，\n有德者昌。\n\n燭星，\n狀如太白，\n其出也不行。\n見則滅。\n所燭者，\n城邑亂。\n\n如星非星，\n如雲非雲，\n命曰歸邪。\n歸邪出，\n必有歸國者。\n\n星者，\n金之散氣，\n其本曰火。\n星眾，\n國吉；\n少則凶。\n\n漢者，\n亦金之散氣，\n其本曰水。\n漢，星多，\n多水，\n少則旱，\n其大經也。\n\n天鼓，\n有音如雷非雷，\n音在地而下及地。\n其所往者，\n兵發其下。\n\n天狗，\n狀如大奔星，\n有聲，\n其下止地，\n類狗。\n所墮及，\n望之如火光炎炎衝天。\n其下圜如數頃田處，\n上兌者則有黃色，\n千里破軍殺將。\n\n格澤星者，\n如炎火之狀。\n黃白，\n起地而上。\n下大，\n上兌。\n其見也，\n不種而穫；\n不有土功，\n必有大害。\n\n蚩尤之旗，\n類彗而後曲，\n象旗。\n見則王者征伐四方。\n\n旬始，\n出於北斗旁，\n狀如雄雞。\n其怒，\n青黑，\n象伏鼈。\n\n枉矢，\n類大流星，\n蛇行而倉黑，\n望之如有毛羽然。\n\n長庚，\n如一匹布著天。\n此星見，\n兵起。\n\n星墜至地，\n則石也。\n河、濟之閒，\n時有墜星。\n\n天精而見景星。\n景星者，\n德星也。\n其狀無常，\n常出於有道之國。\n\n凡望雲氣，\n仰而望之，\n三四百里；\n平望，\n在桑榆上，\n千餘二千里；\n登高而望之，\n下屬地者三千里。\n雲氣有獸居上者，\n勝。\n\n自華以南，\n氣下黑上赤。\n嵩高、\n三河之郊，\n氣正赤。\n恆山之北，\n氣下黑上青。\n勃、碣、\n海、岱之閒，\n氣皆黑。\n江、淮之閒，\n氣皆白。\n\n徒氣白。\n土功氣黃。\n車氣乍高乍下，\n往往而聚。\n騎氣卑而布。\n卒氣摶。\n前卑而後高者，\n疾；前方而後高者，\n兌；後兌而卑者，\n卻。其氣平者其行徐。\n前高而後卑者，\n不止而反。\n氣相遇者，\n卑勝高，\n兌勝方。\n氣來卑而循車通者，\n不過三四日，\n去之五六里見。\n氣來高七八尺者，\n不過五六日，\n去之十餘里見。\n氣來高丈餘二丈者，\n不過三四十日，\n去之五六十里見。\n\n稍雲精白者，\n其將悍，\n其士怯。\n其大根而前絕遠者，\n當戰。\n青白，\n其前低者，\n戰勝；\n其前赤而仰者，\n戰不勝。\n陣雲如立垣。\n杼雲類杼。\n軸雲摶兩端兌。\n杓雲如繩者，\n居前亙天，\n其半半天。\n其蛪者類闕旗故。\n鉤雲句曲。\n諸此雲見，\n以五色合占。\n而澤摶密，\n其見動人，\n乃有占；\n兵必起，\n合鬭其直。\n\n王朔所候，\n決於日旁。\n日旁雲氣，\n人主象。\n皆如其形以占。\n\n故北夷之氣如群畜穹閭，\n南夷之氣類舟船幡旗。\n大水處，\n敗軍場，\n破國之虛，\n下有積錢，\n金寶之上，\n皆有氣，\n不可不察。\n海旁蜄氣象樓臺；\n廣野氣成宮闕然。\n雲氣各象其山川人民所聚積。\n\n故候息秏者，\n入國邑，\n視封疆田疇之正治，\n城郭室屋門戶之潤澤，\n次至車服畜產精華。\n實息者，\n吉；虛秏者，\n凶。\n\n若煙非煙，\n若雲非雲，\n郁郁紛紛，\n蕭索輪囷，\n是謂卿雲。\n卿雲，\n喜氣也。\n若霧非霧，\n衣冠而不濡，\n見則其域被甲而趨。\n\n夫雷電、\n蝦虹、\n辟歷、\n夜明者，\n陽氣之動者也，\n春夏則發，\n秋冬則藏，\n故候者無不司之。\n\n天開縣物，\n地動坼絕。\n山崩及徙，\n川塞谿垘；\n水澹地長，\n澤竭見象。\n城郭門閭，\n閨臬槀枯；\n宮廟邸第，\n人民所次。\n謠俗車服，\n觀民飲食。\n五穀草木，\n觀其所屬。\n倉府廄庫，\n四通之路。\n六畜禽獸，\n所產去就；\n魚鼈鳥鼠，\n觀其所處。\n鬼哭若呼，\n其人逢俉。\n化言，\n誠然。\n\n凡候歲美惡，\n謹候歲始。\n歲始或冬至日，\n產氣始萌。\n臘明日，\n人眾卒歲，\n一會飲食，\n發陽氣，\n故曰初歲。\n正月旦，\n王者歲首；\n立春日，\n四時之始也。\n四始者，\n候之日。\n\n而漢魏鮮集臘明正月旦決八風。\n風從南方來，\n大旱；\n西南，\n小旱；\n西方，\n有兵；\n西北，\n戎菽為，\n小雨，\n趣兵；\n北方，\n為中歲；\n東北，\n為上歲；\n東方，\n大水；\n東南，\n民有疾疫，\n歲惡。\n故八風各與其衝對，\n課多者為勝。\n多勝少，\n久勝亟，\n疾勝徐。\n旦至食，\n為麥；\n食至日昳，\n為稷；\n昳至餔，\n為黍；\n餔至下餔，\n為菽；\n下餔至日入，\n為麻。\n欲終日有雲，\n有風，\n有日。\n日當其時者，\n深而多實；\n無雲有風日，\n當其時，\n淺而多實；\n有雲風，\n無日，\n當其時，\n深而少實；\n有日，\n無雲，\n不風，\n當其時者稼有敗。\n如食頃，\n小敗；\n熟五斗米頃；\n大敗。\n則風復起，\n有雲，\n其稼復起。\n各以其時用雲色占種所宜。\n其雨雪若寒，\n歲惡。\n\n是日光明，\n聽都邑人民之聲。\n聲宮，\n則歲善，\n吉；商，\n則有兵；\n徵，旱；\n羽，水；\n角，歲惡。\n\n或從正月旦比數雨。\n率日食一升，\n至七升而極；\n過之，\n不占。\n數至十二日，\n日直其月，\n占水旱。\n為其環域千里內占，\n則為天下候，\n竟正月。\n月所離列宿，\n日、風、\n雲，占其國。\n然必察太歲所在。\n在金，\n穰；水，\n毀；木，\n饑；火，\n旱。此其大經也。\n\n正月上甲，\n風從東方，\n宜蠶；\n風從西方，\n若旦黃雲，\n惡。\n\n冬至短極，\n縣土炭，\n炭動，\n鹿解角，\n蘭根出，\n泉水躍，\n略以知日至，\n要決晷景。\n歲星所在，\n五穀逢昌。\n其對為衝，\n歲乃有殃。\n\n太史公曰：\n自初生民以來，\n世主曷嘗不曆日月星辰？\n及至五家、\n三代，\n紹而明之，\n內冠帶，\n外夷狄，\n分中國為十有二州，\n仰則觀象於天，\n俯則法類於地。\n天則有日月，\n地則有陰陽。\n天有五星，\n地有五行。\n天則有列宿，\n地則有州域。\n三光者，\n陰陽之精，\n氣本在地，\n而聖人統理之。\n\n幽厲以往，\n尚矣。\n所見天變，\n皆國殊窟穴，\n家占物怪，\n以合時應，\n其文圖籍禨祥不法。\n是以孔子論六經，\n紀異而說不書。\n至天道命，\n不傳；\n傳其人，\n不待告；\n告非其人，\n雖言不著。\n\n昔之傳天數者：\n高辛之前，\n重、黎；\n於唐、\n虞，羲、\n和；有夏，\n昆吾；\n殷商，\n巫咸；\n周室，\n史佚、\n萇弘；\n於宋，\n子韋；\n鄭則裨竈；\n在齊，\n甘公；\n楚，唐眛；\n趙，尹皋；\n魏，石申。\n\n夫天運，\n三十歲一小變，\n百年中變，\n五百載大變；\n三大變一紀，\n三紀而大備：\n此其大數也。\n為國者必貴三五。\n上下各千歲，\n然后天人之際續備。\n\n太史公推古天變，\n未有可考于今者。\n蓋略以春秋二百四十二年之閒，\n月蝕三十六，\n彗星三見，\n宋襄公時星隕如雨。\n天子微，\n諸侯力政，\n五伯代興，\n更為主命。\n自是之後，\n眾暴寡，\n大并小。\n秦、楚、\n吳、越，\n夷狄也，\n為彊伯。\n田氏篡齊，\n三家分晉，\n並為戰國。\n爭於攻取，\n兵革更起，\n城邑數屠，\n因以饑饉疾疫焦苦，\n臣主共憂患，\n其察禨祥候星氣尤急。\n近世十二諸侯七國相王，\n言從衡者繼踵，\n而皋、\n唐、甘、\n石因時務論其書傳，\n故其占驗淩雜米鹽。\n\n二十八舍主十二州，\n斗秉兼之，\n所從來久矣。\n秦之疆也，\n候在太白，\n占於狼、\n弧。吳、\n楚之疆，\n候在熒惑，\n占於鳥衡。\n燕、齊之疆，\n候在辰星，\n占於虛、\n危。宋、\n鄭之疆，\n候在歲星，\n占於房、\n心。晉之疆，\n亦候在辰星，\n占於參罰。\n\n及秦并吞三晉、\n燕、代，\n自河山以南者中國。\n中國於四海內則在東南，\n為陽；\n陽則日、\n歲星、\n熒惑、\n填星；\n占於街南，\n畢主之。\n其西北則胡、\n貉、月氏諸衣旃裘引弓之民，\n為陰；\n陰則月、\n太白、\n辰星；\n占於街北，\n昴主之。\n故中國山川東北流，\n其維，\n首在隴、\n蜀，尾沒于勃、\n碣。是以秦、\n晉好用兵，\n復占太白，\n太白主中國；\n而胡、\n貉數侵掠，\n獨占辰星，\n辰星出入躁疾，\n常主夷狄；\n其大經也。\n此更為客主人。\n熒惑為孛，\n外則理兵，\n內則理政。\n故曰\n「雖有明天子，\n必視熒惑所在」。\n諸侯更彊，\n時菑異記，\n無可錄者。\n\n秦始皇之時，\n十五年彗星四見，\n久者八十日，\n長或竟天。\n其後秦遂以兵滅六王，\n并中國，\n外攘四夷，\n死人如亂麻，\n因以張楚並起，\n三十年之閒兵相駘藉，\n不可勝數。\n自蚩尤以來，\n未嘗若斯也。\n\n項羽救鉅鹿，\n枉矢西流，\n山東遂合從諸侯，\n西坑秦人，\n誅屠咸陽。\n\n漢之興，\n五星聚于東井。\n平城之圍，\n月暈參、\n畢七重。\n諸呂作亂，\n日蝕，\n晝晦。\n吳楚七國叛逆，\n彗星數丈，\n天狗過梁野；\n及兵起，\n遂伏尸流血其下。\n元光、\n元狩，\n蚩尤之旗再見，\n長則半天。\n其後京師師四出，\n誅夷狄者數十年，\n而伐胡尤甚。\n越之亡，\n熒惑守斗；\n朝鮮之拔，\n星茀于河戍；\n兵征大宛，\n星茀招搖：\n此其犖犖大者。\n若至委曲小變，\n不可勝道。\n由是觀之，\n未有不先形見而應隨之者也。\n\n夫自漢之為天數者，\n星則唐都，\n氣則王朔，\n占歲則魏鮮。\n故甘、\n石曆五星法，\n唯獨熒惑有反逆行；\n逆行所守，\n及他星逆行，\n日月薄蝕，\n皆以為占。\n\n余觀史記，\n考行事，\n百年之中，\n五星無出而不反逆行，\n反逆行，\n嘗盛大而變色；\n日月薄蝕，\n行南北有時：\n此其大度也。\n故紫宮、\n房心、\n權衡、\n咸池、\n虛危列宿部星，\n此天之五官坐位也，\n為經，\n不移徙，\n大小有差，\n闊狹有常。\n水、火、\n金、木、\n填星，\n此五星者，\n天之五佐，\n為緯，\n見伏有時，\n所過行贏縮有度。\n\n日變脩德，\n月變省刑，\n星變結和。\n凡天變，\n過度乃占。\n國君彊大，\n有德者昌；\n弱小，\n飾詐者亡。\n太上脩德，\n其次脩政，\n其次脩救，\n其次脩禳，\n正下無之。\n夫常星之變希見，\n而三光之占亟用。\n日月暈適，\n雲風，\n此天之客氣，\n其發見亦有大運。\n然其與政事俯仰，\n最近天人之符。\n此五者，\n天之感動。\n為天數者，\n必通三五。\n終始古今，\n深觀時變，\n察其精粗，\n則天官備矣。\n\n蒼帝行德，\n天門為之開。\n赤帝行德，\n天牢為之空。\n黃帝行德，\n天夭為之起。\n風從西北來，\n必以庚、\n辛。一秋中，\n五至，\n大赦；\n三至，\n小赦。\n白帝行德，\n以正月二十日、\n二十一日，\n月暈圍，\n常大赦載，\n謂有太陽也。\n一曰：\n白帝行德，\n畢、昴為之圍。\n圍三暮，\n德乃成；\n不三暮，\n及圍不合，\n德不成。\n二曰：\n以辰圍，\n不出其旬。\n黑帝行德，\n天關為之動。\n天行德，\n天子更立年；\n不德，\n風雨破石。\n三能、\n三衡者，\n天廷也。\n客星出天廷，\n有奇令。\n\n3.6《封禪書第六》\n\n自古受命帝王，\n曷嘗不封禪？\n蓋有無其應而用事者矣，\n未有睹符瑞見而不臻乎泰山者也。雖受命而功不至，〓#\n至梁父矣\n而德不洽，\n洽矣\n而日有不暇給，\n是以即事用希。\n\n《傳》曰：\n「三年不為禮，\n禮必廢；\n三年不為樂，\n樂必壞。」\n每世之隆，\n則封禪答焉，\n及衰而息。\n\n厥曠遠者\n千有餘載，\n近者數百載，\n故其儀闕然堙滅，\n其詳不可得而記聞云。\n\n《尚書》曰，\n舜在璇璣玉衡，\n以齊七政。\n遂類于上帝，\n禋于六宗，\n望山川，\n徧群神。\n輯五瑞，\n擇吉月日，\n見四嶽諸牧，\n還瑞。\n\n歲二月，\n東巡狩，\n至于岱宗。\n岱宗，\n泰山也。\n柴，\n望秩于山川。\n遂覲東后。\n\n東后者，\n諸侯也。\n合時月正日，\n同律度量衡，\n修五禮，\n五玉三帛\n二生一死贄。\n\n五月，\n巡狩至南嶽。\n南嶽，\n衡山也。\n八月，\n巡狩至西嶽。\n西嶽，\n華山也。\n\n十一月，\n巡狩至北嶽。\n北嶽，\n恆山也。\n皆如岱宗之禮。\n中嶽，\n嵩高也。\n五載一巡狩。\n\n禹遵之。\n後十四世，\n至帝孔甲，\n淫德好神，\n神瀆，\n二龍去之。\n\n其後三世，\n湯伐桀，\n欲遷夏社，\n不可，作《夏社》。\n後八世，\n至帝太戊，\n有桑榖生於廷，\n一暮大拱，\n懼。\n\n伊陟曰：\n「妖不勝德。」\n太戊修德，\n桑榖死。\n伊陟贊巫咸，\n巫咸之興自此始。\n後十四世，\n\n帝武丁得傅說為相，\n殷復興焉，\n稱高宗。\n有雉登\n鼎耳雊，\n武丁懼。\n祖己曰：\n「修德。」\n\n武丁從之，\n位以永寧。\n後五世，\n帝武乙慢神而震死。\n後三世，\n帝紂淫亂，\n武王伐之。\n\n由此觀之，\n始未嘗不肅祗，\n後稍怠慢也。\n\n《周官》曰，\n冬日至，\n祀天於南郊，\n迎長日之至；\n夏日至，\n祭地祇。\n皆用樂舞，\n而神乃可得而禮也。\n\n天子祭天下名山大川，\n五嶽視三公，\n四瀆視諸侯，\n諸侯祭\n其疆內名山大川。\n四瀆者，\n江、河、淮、濟也。\n天子曰明堂、\n辟雍，\n諸侯曰泮宮。\n\n周公既相成王，\n郊祀后稷\n以配天，\n宗祀文王於明堂\n以配上帝。\n\n自禹興而修社祀，\n后稷稼穡，\n故有稷祠，\n郊社所從來尚矣。\n\n自周克殷\n後十四世，\n世益衰，\n禮樂廢，\n諸侯恣行，\n\n而幽王為犬戎所敗，\n周東徙雒邑。\n秦襄公攻戎救周，\n始列為諸侯。\n\n秦襄公既侯，\n居西垂，\n自以為主少皞之神，\n作西畤，\n祠白帝，\n其牲用駵駒黃牛羝羊各一云。\n\n其後十六年，\n秦文公東獵汧渭之閒，\n卜居之\n而吉。\n文公夢黃蛇\n自天下屬地，\n其口止於鄜衍。\n文公問史敦，\n\n敦曰：\n「此上帝之徵，\n君其祠之。」\n於是作鄜畤，\n用三牲郊祭白帝焉。\n\n自未作鄜畤也，\n而雍旁故有吳陽武畤，\n雍東有好畤，\n皆廢無祠。\n或曰：\n「自古以雍州積高，\n神明之隩，\n故立畤\n郊上帝，\n\n諸神祠皆聚云。\n蓋黃帝時嘗用事，\n雖晚周\n亦郊焉。」\n其語不經見，\n縉紳者不道。\n\n作鄜畤後九年，\n文公獲若石云，\n于陳倉北阪城祠之。\n其神或歲不至，\n或歲數來，\n\n來也常以夜，\n光煇若流星，\n從東南來集于祠城，\n則若雄雞，\n其聲殷云，\n野雞夜雊。\n以一牢祠，\n命曰陳寶。\n\n作鄜畤後七十八年，\n秦德公既立，\n卜居雍，\n「後子孫飲馬於河」，\n遂都雍。\n雍之諸祠自此興。\n用三百牢於鄜畤。\n作伏祠。\n磔狗邑四門，\n以禦蠱菑。\n\n德公立二年卒。\n其後六四年，\n秦宣公作密畤於渭南，\n祭青帝。\n\n其後十四年，\n秦繆公立，\n疾臥五日不寤；\n寤，\n乃言夢見上帝，\n上帝命繆公平晉亂。\n史書而記藏之府。\n而後世皆曰秦繆公上天。\n\n秦繆公即位九年，\n齊桓公既霸，\n會諸侯於葵丘，\n\n而欲封禪。\n管仲曰：\n「古者封泰山\n禪梁父者七十二家，\n而夷吾所記者十有二焉。\n\n昔無懷氏封泰山，\n禪云云；\n虙羲封泰山，\n禪云云；\n神農\n封泰山，禪云云；\n炎帝\n封泰山，禪云云；\n黃帝封泰山，\n禪亭亭；\n顓頊\n封泰山，禪云云；\n帝俈\n封泰山，禪云云；\n堯\n封泰山，禪云云；\n舜封泰山，禪云云；\n禹封泰山，\n禪會稽；\n\n湯封泰山，\n禪云云；\n周成王封泰山，\n禪社首：\n皆受命\n然後得封禪。」\n桓公曰：\n\n「寡人北伐山戎，\n過孤竹；\n西伐大夏，\n涉流沙，\n束馬懸車，\n上卑耳之山；\n\n南伐至召陵，\n登熊耳山\n以望江漢。\n兵車之會三，\n而乘車之會六，\n九合諸侯，\n一匡天下，\n諸侯莫違我。\n昔三代受命，\n亦何以異乎？」\n於是管仲睹桓公不可窮以辭，\n因設之以事，曰：\n\n「古之封禪，\n鄗上之黍，\n北里之禾，\n所以為盛；\n江淮之閒，\n一茅三脊，\n所以為藉也。\n\n東海致比目之魚，\n西海致比翼之鳥，\n然后物有不召\n而自至者十有五焉。\n\n今鳳皇麒麟不來，\n嘉穀不生，\n而蓬蒿藜莠茂，\n鴟梟數至，\n而欲封禪，\n毋乃不可乎？」\n於是桓公乃止。\n\n是歲，\n秦繆公內晉君夷吾。\n其後三置晉國之君，\n平其亂，\n繆公立三十九年而卒。\n\n其後百有餘年，\n而孔子論述六蓺，\n傳略言\n易姓而王，\n封泰山禪乎梁父者七十餘王矣，\n其俎豆之禮不章，\n蓋難言之。\n\n或問禘之說，\n孔子曰：\n「不知。\n知禘之說，\n其於天下也視其掌。」\n詩云紂在位，\n文王受命，\n政不及泰山。\n\n武王克殷二年，\n天下未寧而崩。\n爰周德之洽維成王，\n成王之封禪則近之矣。\n及後陪臣執政，\n季氏旅於泰山，\n仲尼譏之。\n\n是時萇弘\n以方事周靈王，\n諸侯莫朝周，\n周力少，\n萇弘乃明鬼神事，\n設射《貍首》。\n《貍首》者，\n\n諸侯之不來者。\n依物怪欲以致諸侯。\n諸侯不從，\n而晉人執殺萇弘。\n周人之言方怪者自萇弘。\n\n其後百餘年，\n秦靈公作吳陽上畤，\n祭黃帝；\n作下畤，\n祭炎帝。\n\n後四十八年，\n周太史儋見秦獻公曰：\n「秦始與周合，\n合而離，\n五百歲當復合，\n合十七年而霸王出焉。」\n櫟陽雨金，\n秦獻公自以為得金瑞，\n故作畦畤櫟陽\n而祀白帝。\n\n其後百二十歲而秦滅周，\n周之九鼎入于秦。\n或曰宋太丘社亡，\n而鼎沒于泗水彭城下。\n\n其後百一十五年而秦并天下。\n\n秦始皇既并天下\n而帝，\n或曰：\n「黃帝得土德，\n黃龍地螾見。\n夏得木德，\n青龍止於郊，\n草木暢茂。\n殷得金德，\n銀自山溢。\n\n周得火德，\n有赤烏之符。\n今秦變周，\n水德之時。\n昔秦文公出獵，\n獲黑龍，\n此其水德之瑞。」\n於是秦更\n命河曰「德水」，\n\n以冬十月為年首，\n色上黑，\n度以六為名，\n音上大呂，\n事統上法。\n\n即帝位三年，\n東巡郡縣，\n祠騶嶧山，\n頌秦功業。\n於是徵從齊魯之儒生博士七十人，\n至乎泰山下。\n諸儒生或議曰：\n\n「古者封禪\n為蒲車，\n惡傷山之土石草木；\n埽地而祭，\n席用葅稭，\n言其易遵也。」\n\n始皇聞此\n議各乖異，\n難施用，\n由此絀儒生。\n而遂除車道，\n上自泰山陽至巔，\n立石頌秦始皇帝德，\n明其得封也。\n\n從陰道下，\n禪於梁父。\n其禮頗采\n太祝之祀雍上帝所用，\n而封藏皆祕之，\n世不得而記也。\n\n始皇之上泰山，\n中阪遇暴風雨，\n休於大樹下。\n諸儒生既絀，\n不得與用於封事之禮，\n聞始皇遇風雨，\n則譏之。\n\n於是始皇遂東遊海上，\n行禮祠\n名山大川及八神，\n求僊人羡門之屬。\n\n八神將自古而有之，\n或曰太公以來作之。\n\n齊所以為齊，以天齊也。\n其祀絕莫知起時。\n\n八神：\n一曰天主，\n祠天齊。\n天齊淵水，\n居臨菑南郊山下者。\n\n二曰地主，\n祠泰山梁父。\n\n蓋天好陰，\n祠之必於高山之下，\n小山之上，\n命曰「畤」；\n地貴陽，\n祭之必於澤中圜丘云。\n\n三曰兵主，\n祠蚩尤。\n蚩尤在東平陸監鄉，\n齊之西境也。\n四曰陰主，\n祠三山。\n五曰陽主，\n祠之罘。\n六曰月主，\n祠之萊山。\n\n皆在齊北，\n並勃海。\n七曰日主，\n祠成山。\n成山斗入海，\n最居齊東北隅，\n以迎日出云。\n\n八曰四時主，\n祠琅邪。\n琅邪在齊東方，\n蓋歲之所始。\n皆各用一牢具祠，\n\n而巫祝所損益，\n珪幣雜異焉。\n\n自齊威、宣之時，\n騶子之徒論著\n終始五德之運，\n及秦帝\n而齊人奏之，\n故始皇采用之。\n\n而宋毋忌、正伯僑、充尚、\n羡門高最後皆燕人，\n為方僊道，\n形解銷化，\n依於鬼神之事。\n騶衍以陰陽\n主運顯於諸侯，\n而燕齊海上之方士\n傳其術不能通，\n\n然則怪迂阿諛苟合之徒自此興，\n不可勝數也。\n\n自威、宣、燕昭\n使人入海\n求蓬萊、方丈、瀛洲。\n此三神山者，\n其傅在勃海中，\n去人不遠；\n患且至，\n則船風引而去。\n\n蓋嘗有至者，\n諸僊人及不死之藥皆在焉。\n其物禽獸盡白，\n而黃金銀為宮闕。\n\n未至，\n望之如雲；\n及到，\n三神山反居水下。\n臨之，\n風輒引去，\n終莫能至云。\n\n世主莫不甘心焉。\n及至秦始皇并天下，\n至海上，\n則方士言之不可勝數。\n始皇自以為至海上\n而恐不及矣，\n使人乃齎童男女\n入海求之。\n\n船交海中，\n皆以風為解，\n曰未能至，\n望見之焉。\n其明年，\n始皇復游海上，\n至琅邪，\n過恆山，\n從上黨歸。\n\n後三年，\n游碣石，\n考入海方士，\n從上郡歸。\n後五年，\n始皇南至湘山，\n遂登會稽，\n並海上，\n冀遇海中三神山之奇藥。\n不得，\n還至沙丘崩。\n\n二世元年，\n東巡碣石，\n並海南，\n歷泰山，\n至會稽，\n皆禮祠之，\n而刻勒始皇所立石書旁，\n以章始皇之功德。\n其秋，\n諸侯畔秦。\n三年而二世弒死。\n\n始皇封禪之後十二歲，\n秦亡。\n諸儒生疾秦\n焚《詩》《書》，\n誅僇文學，\n百姓怨其法，\n天下畔之，\n\n皆譌曰：\n「始皇上泰山，\n為暴風雨所擊，\n不得封禪。」\n此豈所謂無其德\n而用事者邪？\n昔三代之君居\n皆在河洛之閒，\n故嵩高為中嶽，\n而四嶽各如其方，\n四瀆咸在山東。\n至秦稱帝，\n都咸陽，\n則五嶽、四瀆皆并在東方。\n\n自五帝以至秦，\n軼興軼衰，\n名山大川\n或在諸侯，\n或在天子，\n其禮損益\n世殊，\n\n不可勝記。\n及秦并天下，\n令祠官\n所常奉天地名山\n大川鬼神可得而序也。\n\n於是自殽以東，\n名山五，\n大川祠二。\n曰太室。\n太室，嵩高也。\n恆山，\n泰山，\n會稽，\n湘山。\n\n水曰濟，\n曰淮。\n春以脯酒為歲祠，\n因泮凍，\n秋涸凍，\n冬塞禱祠。\n其牲用牛犢各一，\n牢具珪幣各異。\n\n自華以西，\n名山七，\n名川四。\n曰華山，\n薄山。\n薄山者，衰山也。\n岳山，\n岐山，\n吳岳，\n鴻冢，\n瀆山。\n瀆山，蜀之汶山。\n\n水曰河，\n祠臨晉；\n沔，\n祠漢中；\n湫淵，\n祠朝那；\n江水，\n祠蜀。\n\n亦春秋\n泮涸禱塞，\n如東方名山川；\n而牲牛犢牢\n具珪幣各異。\n而四大冢、鴻、岐、吳、岳，\n皆有嘗禾。\n\n陳寶節來祠。\n其河加有嘗醪。\n此皆在雍州之域，\n近天子之都，\n故加車一乘，\n駵駒四。\n\n霸、產、長水、灃、澇、\n涇、渭皆非大川，\n以近咸陽，\n盡得比山川祠，\n而無諸加。\n\n汧、洛二淵，\n鳴澤、蒲山、嶽𡹲\n山之屬，為小山川，\n亦皆歲禱塞泮涸祠，\n禮不必同。\n\n而雍有日、\n月、參、辰、南北斗、\n熒惑、太白、歲星、填星、\n辰星、\n二十八宿、風伯、\n雨師、四海、九臣、十四臣、\n諸布、諸嚴、諸逑之屬，\n百有餘廟。\n西亦有數十祠。\n\n於湖有周天子祠。\n於下邽有天神。\n灃、滈有昭明、\n天子辟池。\n於社杜、亳有三社\n主之祠、壽星祠；\n而雍菅廟亦有杜主。\n\n杜主，\n故周之右將軍，\n其在秦中，最小鬼之神者。\n各以歲時奉祠。\n\n唯雍四畤上帝\n為尊，\n其光景動人民\n唯陳寶。\n故雍四畤，\n春以為歲禱，\n因泮凍，\n秋涸凍，\n冬塞祠，\n\n五月嘗駒，\n及四仲之月\n祠若月祠，\n若陳寶節來一祠。\n\n春夏用騂，\n秋冬用駵。\n畤駒四匹，\n木禺龍欒車一駟，\n木禺車馬一駟，\n各如其帝色。\n黃犢羔各四，\n珪幣各有數，\n\n皆生瘞埋，\n無俎豆之具。\n三年一郊。\n秦以冬十月為歲首，\n故常以十月上宿\n郊見，\n通權火，\n拜於咸陽之旁，\n\n而衣上白，\n其用如經祠云。\n西畤、畦畤，\n祠如其故，\n上不親往。\n\n諸此祠皆太祝常主，\n以歲時奉祠之。\n至如他名山川諸鬼\n及八神之屬，\n上過則祠，\n去則已。\n\n郡縣遠方神祠者，\n民各自奉祠，\n不領於天子之祝官。\n祝官有祕祝，\n即有菑祥，\n輒祝祠\n移過於下。\n\n漢興，\n高祖之微時，\n嘗殺大蛇。\n有物曰：\n「蛇，\n白帝子也，\n而殺者赤帝子。」\n\n高祖初起，\n禱豐枌榆社。\n徇沛，\n為沛公，\n則祠蚩尤，\n釁鼓旗。\n\n遂以十月至灞上，\n與諸侯平咸陽，\n立為漢王。\n因以十月為年首，\n而色上赤。\n\n二年，\n東擊項籍\n而還入關，\n問：\n「故秦時上帝祠何帝也？」\n\n對曰：\n「四帝，\n有白、青、黃、赤帝之祠。」\n高祖曰：「吾聞天有五帝，\n而有四，何也？」\n莫知其說。\n\n於是高祖曰：\n「吾知之矣，\n乃待我而具五也。」\n乃立黑帝祠，\n命曰北畤。\n有司進祠，\n上不親往。\n\n悉召故秦祝官，\n復置太祝、太宰，\n如其故儀禮。\n因令縣為公社。\n下詔曰：\n「吾甚重祠而敬祭。\n今上帝之祭\n及山川諸神當祠者，\n各以其時禮祠之如故。」\n後四歲，\n天下已定，\n詔御史，\n令豐謹治枌榆社，\n常以四時\n春以羊彘祠之。\n令祝官\n立蚩尤之祠於長安。\n長安置祠祝官、女巫。\n\n其梁巫，\n祠天、地、天社、\n天水、房中、堂上之屬；\n晉巫，\n祠五帝、東君、\n雲中君、司命、巫社、\n巫祠、族人、先炊之屬；\n\n秦巫，\n祠社主、巫保、\n族纍之屬；\n荊巫，\n祠堂下、巫先、\n司命、施糜之屬；\n九天巫，\n祠九天：\n皆以歲時祠宮中。\n\n其河巫祠河於臨晉，\n而南山巫祠\n南山秦中。\n秦中者，\n二世皇帝。\n各有時月日。\n\n其後二歲，\n或曰周興而邑邰，\n立后稷之祠，\n至今\n血食天下。\n於是高祖制詔御史：\n「其令郡國縣\n立靈星祠，\n常以歲時祠以牛。」\n高祖十年春，\n有司請令縣\n常以春三二月及時臘\n祠社稷以羊豕，\n民里社各自財以祠。\n制曰：「可。」\n其後十八年，\n孝文帝即位。\n即位十三年，\n下詔曰：\n「今祕祝\n移過于下，\n朕甚不取。\n自今除之。」\n始名山大川\n在諸侯，\n諸侯祝各自奉祠，\n天子官不領。\n及齊、淮南國廢，\n令太祝\n盡以歲時致禮\n如故。\n\n是歲，\n制曰：\n「朕即位十三年于今，\n賴宗廟人靈，\n社稷之福，\n方內艾安，\n民人靡疾。\n\n閒者比年登，\n朕之不德，\n何以饗此？\n皆上帝諸神之賜也。\n蓋聞古者\n饗其德\n必報其功，\n欲有增諸神祠。\n\n有司議增雍五畤\n路車各一乘，\n駕被具；\n西畤畦畤禺車各一乘，\n禺馬四匹，\n駕被具；\n其河、湫、漢水\n加玉各二；\n\n及諸祠，\n各增廣壇場，\n珪幣俎豆\n以差加之。\n而祝釐者\n歸福於朕，\n百姓不與焉。\n自令祝致敬，\n毋有所祈。」\n魯人公孫臣上書曰：\n「始秦得水德，\n今漢受之，\n推終始傳，\n則漢當土德，\n土德之應黃龍見。\n宜改正朔，\n易服色，\n色上黃。」\n\n是時丞相張蒼\n好律曆，\n以為漢\n乃水德之始，\n故河決\n金隄，\n其符也。\n\n年始冬十月，\n色外黑內赤，\n與德相應。\n如公孫臣言，\n非也。\n罷之。\n\n後三歲，\n黃龍見成紀。\n文帝乃召公孫臣，\n拜為博士，\n與諸生\n草改曆服色事。\n\n其夏，\n下詔曰：\n「異物之神見于成紀，\n無害於民，\n歲以有年。\n朕祈郊上帝\n諸神，\n禮官議，\n無諱以勞朕。」\n\n有司皆曰\n「古者天子夏親郊，\n祀上帝於郊，\n故曰郊」。\n於是夏四月，\n文帝始郊\n見雍五畤祠，\n衣皆上赤。\n\n其明年，\n趙人新垣平\n以望氣見上，\n言\n「長安東北有神氣，\n成五采，\n若人冠絻焉。\n或曰東北神明之舍，\n西方神明之墓也。\n\n天瑞下，\n宜立祠上帝，\n以合符應」。\n於是作渭陽五帝廟，\n同宇，\n帝一殿，\n面各五門，\n各如其帝色。\n祠所用及儀\n亦如雍五畤。\n\n夏四月，\n文帝親\n拜霸渭之會，\n以郊見渭陽五帝。\n五帝廟南臨渭，\n北穿蒲池溝水，\n\n權火舉而祠，\n若火煇然屬天焉。\n於是貴平上大夫，\n賜累千金。\n而使博士諸生刺《六經》中\n作《王制》，\n謀議巡狩\n封禪事。\n\n文帝出長門，\n若見五人於道北，\n遂因其直北立五帝壇，\n祠以五牢具。\n\n其明年，\n新垣平使人持玉杯，\n上書闕下獻之。\n平言上曰：\n「闕下有寶玉氣來者。」\n已視之，\n果有獻玉杯者，\n\n刻曰\n「人主延壽」。\n平又言\n「臣候日再中」。\n居頃之，\n日卻復中。\n於是始更\n以十七年為元年，\n令天下大酺。\n\n平言曰：\n「周鼎亡在泗水中，\n今河溢通泗，\n臣望東北\n汾陰直有金寶氣，\n意周鼎其出乎？\n兆見不迎\n則不至。」\n於是上使使治廟汾陰南，\n臨河，\n欲祠出周鼎。\n\n人有上書告\n新垣平所言氣神事\n皆詐也。\n下平吏治，\n誅夷新垣平。\n自是之後，\n文帝怠於改正朔\n服色神明之事，\n\n而渭陽、長門五帝\n使祠官領，\n以時致禮，\n不往焉。\n\n明年，\n匈奴數入邊，\n興兵守禦。\n後歲少不登。\n數年而孝景即位。\n十六年，\n祠官各\n以歲時祠如故，\n無有所興，\n至今天子。\n\n今天子初即位，\n尤敬鬼神之祀。\n\n元年，\n漢興已六十餘歲矣，\n天下艾安，\n搢紳之屬皆望天子\n封禪改正度也，\n而上鄉儒術，\n招賢良，\n\n趙綰、王臧等\n以文學為公卿，\n欲議古立明堂城南，\n以朝諸侯。\n草巡狩\n封禪改曆\n服色事未就。\n\n會竇太后治黃老言，\n不好儒術，\n使人微伺得趙綰等\n姦利事，\n召案綰、臧，\n綰、臧自殺，\n諸所興為皆廢。\n\n後六年，\n竇太后崩。\n其明年，\n徵文學之士公孫弘等。\n\n明年，\n今上初至雍，\n郊見五畤。\n後常三歲一郊。\n是時上求神君，\n舍之上林中蹏氏觀。\n神君者，\n長陵女子，\n以子死，\n\n見神於先後宛若。\n宛若祠之其室，\n民多往祠。\n平原君\n往祠，\n其後子孫以尊顯。\n\n及今上即位，\n則厚禮\n置祠之內中。\n聞其言，\n不見其人云。\n\n是時李少君\n亦以祠竈、\n穀道、卻老方見上，\n上尊之。\n少君者，\n故深澤侯舍人，\n主方。\n匿其年及其生長，\n常自謂七十，\n\n能使物，\n卻老。\n其游以方徧諸侯。\n無妻子。\n\n人聞其能使物及不死，\n更饋遺之，\n常餘金錢衣食。\n人皆以為不治生業而饒給，\n又不知其何所人，\n愈信，\n爭事之。\n\n少君資好方，\n善為巧發奇中。\n\n嘗從武安侯\n飲，\n坐中有九十餘老人，\n少君乃言與其大父\n游射處，\n老人為兒時從其大父，\n識其處，\n一坐盡驚。\n\n少君見上，\n上有故銅器，\n問少君。\n少君曰：「此器\n齊桓公十年陳於柏寢。」\n\n已而案其刻，\n果齊桓公器。\n一宮盡駭，\n以為少君神，\n數百歲人也。\n\n少君言上曰：\n「祠竈則致物，\n致物而丹沙可化為黃金，\n黃金成以為飲食器\n則益壽，\n益壽\n而海中蓬萊僊者乃可見，\n見之以封禪則不死，\n黃帝是也。\n\n臣嘗游海上，\n見安期生，\n安期生食巨棗，\n大如瓜。\n安期生僊者，\n通蓬萊中，\n合則見人，\n不合則隱。」\n\n於是天子始親祠竈，\n遣方士入海\n求蓬萊安期生之屬，\n而事化丹沙\n諸藥齊為黃金矣。\n\n居久之，\n李少君病死。\n天子以為化去不死，\n而使黃錘史寬舒\n受其方。\n求蓬萊安期生\n莫能得，\n而海上燕齊怪迂之方士\n多更來言神事矣。\n\n亳人謬忌\n奏祠太一方，\n曰：\n「天神貴者太一，\n太一佐曰五帝。\n古者天子\n以春秋祭太一東南郊，\n用太牢，\n七日，\n為壇\n開八通之鬼道。」\n於是天子令太祝\n立其祠長安東南郊，\n常奉祠如忌方。\n\n其後人有上書，\n言\n「古者天子\n三年壹用太牢\n祠神三一：\n天一、地一、太一」。\n天子許之，\n令太祝領祠之\n於忌太一壇上，\n如其方。\n\n後人復有上書，\n言\n「古者天子常以春\n解祠，\n祠黃帝用一梟破鏡；\n冥羊用羊祠；\n馬行用一青牡馬；\n太一、澤山君地長用牛；\n武夷君用乾魚；\n陰陽使者以一牛」。\n令祠官領之\n如其方，\n而祠於忌太一壇旁。\n\n其後，\n天子苑有白鹿，\n以其皮為幣，\n以發瑞應，\n造白金焉。\n\n其明年，\n郊雍，\n獲一角獸，\n若麃然。\n有司曰：\n「陛下肅祗郊祀，\n上帝報享，\n錫一角獸，\n蓋麟云。」\n\n於是以薦五畤，\n畤加一牛以燎。\n錫諸侯白金，\n風符應合于天也。\n\n於是濟北王以為天子\n且封禪，\n乃上書\n獻太山及其旁邑，\n天子以他縣\n償之。\n\n常山王有罪，\n遷，\n天子封其弟於真定，\n以續先天祀，\n而以常山為郡，\n然后五岳\n皆在天子之邦郡。\n\n其明年，\n齊人少翁以鬼神方見上。\n上有所幸王夫人，\n夫人卒，\n少翁以方\n蓋夜致王夫人\n及竈鬼之貌云，\n天子自帷中望見焉。\n\n於是乃拜少翁\n為文成將軍，\n賞賜甚多，\n以客禮禮之。\n文成言曰：\n「上即欲與神通，\n宮室被服非象神，\n神物不至。」\n\n乃作畫雲氣車，\n及各以勝日\n駕車辟惡鬼。\n又作甘泉宮，\n中為臺室，\n畫天、地、太一諸鬼神，\n\n而置祭具\n以致天神。\n居歲餘，\n其方益衰，\n神不至。\n乃為帛書以飯牛，\n詳不知，\n言曰\n此牛腹中有奇。\n\n殺視得書，\n書言甚怪。\n天子識其手書，\n問其人，\n果是偽書，\n於是誅文成將軍，\n隱之。\n\n其後則又作柏梁、銅柱、\n承露仙人掌之屬矣。\n\n文成死明年，\n天子病鼎湖甚，\n巫醫無所不致，\n不愈。\n游水發根言\n上郡有巫，\n病而鬼神下之。\n\n上召\n置祠之甘泉。\n及病，\n使人問神君。\n神君言曰：\n「天子無憂病。\n病少愈，\n彊與我會甘泉。」\n\n於是病愈，\n遂起，\n幸甘泉，\n病良已。\n大赦，\n置壽宮神君。\n壽宮神君最貴者太一，\n其佐曰大禁、\n司命之屬，\n皆從之。\n\n非可得見，\n聞其言，\n言與人音等。\n時去時來，\n來則風肅然。\n居室帷中。\n時晝言，\n然常以夜。\n天子祓，\n然后入。\n因巫為主人，\n關飲食。\n\n所以言，\n行下。\n又置壽宮、北宮，\n張羽旗，\n設供具，\n以禮神君。\n\n神君所言，\n上使人受書其言，\n命之曰「畫法」。\n其所語，世俗之所知也，\n無絕殊者，\n而天子心獨喜。\n其事祕，\n世莫知也。\n\n其後三年，\n有司言\n元宜以天瑞命，\n不宜以一二數。\n一元曰「建」，\n二元以長星\n曰「光」，\n三元以郊得一角獸\n曰「狩」云。\n\n其明年冬，\n天子郊雍，\n議曰：\n「今上帝朕親郊，\n而后土無祀，\n則禮不答也。」\n\n有司與太史公、\n祠官寬舒議：\n「天地\n牲角繭栗。\n今陛下親祠后土，\n后土宜於澤中圜丘為五壇，\n壇一黃犢太牢具，\n已祠盡瘞，\n而從祠衣上黃。」\n\n於是天子遂東，\n始立后土祠汾陰脽丘，\n如寬舒等議。\n上親望拜，\n如上帝禮。\n禮畢，\n天子遂至滎陽而還。\n\n過雒陽，\n下詔曰：\n「三代邈絕，\n遠矣難存。\n其以三十里地\n封周後\n為周子南君，\n以奉其先祀焉。」\n是歲，\n天子始巡郡縣，\n侵尋於泰山矣。\n\n其春，\n樂成侯上書\n言欒大。\n欒大，\n膠東宮人，\n故嘗與文成將軍同師，\n已而為膠東王尚方。\n\n而樂成侯姊為康王后，\n無子。\n康王死，\n他姬子立為王。\n而康后有淫行，\n與王不相中，\n相危以法。\n\n康后聞文成已死，\n而欲自媚於上，\n乃遣欒大\n因樂成侯\n求見言方。\n天子既誅文成，\n後悔其蚤死，\n惜其方不盡，\n\n及見欒大，大說。\n大為人長美，\n言多方略，\n而敢為大言，\n處之不疑。\n\n大言曰：「臣常往來海中，\n見安期、羡門之屬。\n顧以臣為賤，\n不信臣。\n又以為康王諸侯耳，\n不足與方。\n臣數言康王，\n康王又不用臣。\n\n臣之師曰：\n『黃金可成，\n而河決可塞，\n不死之藥可得，\n僊人可致也。』\n然臣恐效文成，\n則方士皆奄口，\n惡敢言方哉！」\n\n上曰：「文成\n食馬肝死耳。\n子誠能脩其方，\n我何愛乎！」\n大曰：\n\n「臣師非有求人，\n人者求之。\n陛下必欲致之，\n則貴其使者，\n令有親屬，\n以客禮待之，\n勿卑，\n使各佩其信印，\n乃可使通言於神人。\n神人尚肯邪不邪。\n致尊其使，\n然后可致也。」\n\n於是上使驗小方，\n鬭棊，\n棊自相觸擊。\n\n是時上方憂河決，\n而黃金不就，\n乃拜大為五利將軍。\n居月餘，\n得四印，\n佩天士將軍、地士將軍、\n大通將軍印。\n\n制詔御史：\n「昔禹疏九江，\n決四瀆。\n閒者河溢皋陸，\n隄繇不息。\n朕臨天下二十有八年，\n天若遺朕士而大通焉。\n\n《乾》稱『蜚龍』，\n『鴻漸于般』，\n朕意庶幾與焉。\n其以二千戶封地士將軍\n大為樂通侯。」\n\n賜列侯甲第，\n僮千人。\n乘轝斥車馬\n帷幄器物以充其家。\n又以衛長公主\n妻之，\n齎金萬斤，\n更命其邑曰當利公主。\n\n天子親如五利之第。\n使者存問供給，相屬於道。\n自大主將相以下，\n皆置酒其家，\n獻遺之。\n\n於是天子又刻玉印曰\n「天道將軍」，\n使使衣羽衣，\n夜\n立白茅上，\n五利將軍亦衣羽衣，\n夜立白茅上受印，\n以示不臣也。\n而佩「天道」者，\n且為天子道天神也。\n\n於是五利常夜祠其家，\n欲以下神。\n神未至而百鬼集矣，\n然頗能使之。\n\n其後裝治行，\n東入海，\n求其師云。\n大見數月，\n佩六印，\n貴震天下，\n而海上燕齊之閒，\n莫不搤捥\n而自言有禁方，\n能神僊矣。\n\n其夏六月中，\n汾陰巫錦為民祠\n魏脽后土營旁，\n見地如鉤狀，\n掊視得鼎。\n鼎大異於眾鼎，\n\n文鏤無款識，\n怪之，\n言吏。\n吏告河東太守勝，\n勝以聞。\n天子使使驗問巫\n得鼎\n\n無姦詐，\n乃以禮祠，\n迎鼎至甘泉，\n從行，\n上薦之。\n至中山，\n曣，\n有黃雲蓋焉。\n\n有麃過，\n上自射之，\n因以祭云。\n至長安，\n公卿大夫皆議\n請尊寶鼎。\n\n天子曰：\n「閒者河溢，\n歲數不登，\n故巡祭后土，\n祈為百姓育穀。\n今歲豐廡\n未報，\n鼎曷為出哉？」\n\n有司皆曰：\n「聞昔泰帝興神鼎一，\n一者壹統，\n天地萬物所繫終也。\n黃帝作寶鼎三，\n象天地人。\n禹收九牧之金，\n鑄九鼎。\n\n皆嘗亨\n鬺上帝鬼神。\n遭聖則興，\n鼎遷于夏商。\n周德衰，\n宋之社亡，\n\n鼎乃淪沒，\n伏而不見。\n《頌》云\n『自堂徂基，\n自羊徂牛；\n鼐鼎及鼒，\n不吳不驁，\n胡考之休』。\n\n今鼎至甘泉，\n光潤龍變，\n承休無疆。\n合茲中山，\n有黃白雲降蓋，\n若獸為符，\n\n路弓乘矢，\n集獲壇下，\n報祠大享。\n唯受命而帝者\n心知其意\n而合德焉。\n鼎宜見於祖禰，\n藏於帝廷，\n以合明應。」\n制曰：「可。」\n入海求蓬萊者，\n言蓬萊不遠，\n而不能至者，\n殆不見其氣。\n上乃遣望氣佐\n候其氣云。\n\n其秋，\n上幸雍，\n且郊。\n或曰\n「五帝，\n太一之佐也，\n宜立太一\n而上親郊之」。\n上疑未定。\n\n齊人公孫卿曰：\n「今年得寶鼎，\n其冬辛巳朔旦冬至，\n與黃帝時等。」\n\n卿有札書曰：\n「黃帝得寶鼎宛朐，\n問於鬼臾區。\n鬼臾區對曰：\n『黃帝得寶鼎神策，\n是歲己酉朔旦冬至，\n得天之紀，\n終而復始。』\n\n於是黃帝迎日推策，\n後率二十歲\n復朔旦冬至，\n凡二十推，\n三百八十年，\n黃帝僊登于天。」\n卿因所忠欲奏之。\n\n所忠視其書不經，\n疑其妄書，\n謝曰：\n「寶鼎事已決矣，\n尚何以為！」\n卿因嬖人奏之。\n上大說，\n乃召問卿。\n對曰：\n「受此書申公，\n申公已死。」\n\n上曰：「申公何人也？」\n卿曰：\n「申公，齊人。\n與安期生通，\n受黃帝言，\n無書，\n獨有此鼎書。\n曰\n\n『漢興\n復當黃帝之時』。\n曰\n『漢之聖者在高祖之孫且曾孫也。\n寶鼎出而與神通，\n封禪。\n\n封禪七十二王，\n唯黃帝得上泰山封』。\n申公曰：\n『漢主亦當上封，\n上封則能僊登天矣。\n黃帝時萬諸侯，\n而神靈之封居七千。\n\n天下名山八，\n而三在蠻夷，\n五在中國。\n中國華山、首山、\n太室、泰山、東萊，\n此五山黃帝之所常游，\n與神會。\n\n黃帝且戰\n且學僊。\n患百姓非其道者，\n乃斷斬非鬼神者。\n百餘歲然後得與神通。\n黃帝郊雍上帝，\n宿三月。\n\n鬼臾區號大鴻，\n死葬雍，\n故鴻冢是也。\n其後黃帝接萬靈\n明廷。\n明廷者，\n甘泉也。\n所謂寒門者，\n谷口也。\n黃帝采首山銅，\n鑄鼎於荊山下。\n\n鼎既成，\n有龍垂胡䫇下迎黃帝。\n黃帝上騎，\n群臣後宮從上者\n七十餘人，\n龍乃上去。\n餘小臣不得上，\n乃悉持龍䫇，\n龍䫇拔，\n墮，\n墮黃帝之弓。\n\n百姓仰望黃帝既上天，\n乃抱其弓與胡䫇號，\n故後世因名其處\n曰鼎湖，\n其弓曰烏號。』」\n於是天子曰：\n「嗟乎！\n吾誠得如黃帝，\n吾視去事子如脫躧耳。」\n乃拜卿為郎，\n東使候神於太室。\n\n上遂郊雍，\n至隴西，\n西登崆峒，\n幸甘泉。\n令祠官寬舒等\n具太一祠壇，\n祠壇放薄忌太一壇，\n壇三垓。\n五帝壇環居其下，\n各如其方，\n黃帝西南，\n\n除八通鬼道。\n太一，\n其所用如雍一畤物，\n而加醴棗脯之屬，\n殺一貍牛\n以為俎豆牢具。\n而五帝獨有俎豆醴進。\n其下四方地，\n為醊食群神從者及北斗云。\n\n已祠，\n胙餘皆燎之。\n其牛色白，\n鹿居其中，\n彘在鹿中，\n水而洎之。\n\n祭日以牛，\n祭月以羊彘特。\n太一祝宰\n則衣紫及繡。\n五帝各如其色，\n日赤，\n月白。\n\n十一月辛巳朔旦\n冬至，\n昧爽，\n天子始郊拜太一。\n朝朝日，\n夕夕月，則揖；\n\n而見太一如雍郊禮。\n其贊饗曰：\n「天始\n以寶鼎神策授皇帝，\n朔而又朔，\n終而復始，\n皇帝敬拜見焉。」\n\n而衣上黃。\n其祠列火滿壇，\n壇旁亨炊具。\n有司云「祠上\n有光焉」。\n公卿言\n\n「皇帝始郊\n見太一雲陽，\n有司奉瑄玉\n嘉牲薦饗。\n是夜有美光，\n及晝，\n黃氣上屬天」。\n太史公、祠官寬舒等\n曰：\n\n「神靈之休，\n祐福兆祥，\n宜因此地光域立太畤壇\n以明應。\n令太祝領，\n秋及臘閒祠。\n三歲天子一郊見。」\n其秋，\n為伐南越，\n告禱太一。\n以牡荊畫幡\n日月北斗登龍，\n以象太一三星，\n為太一鋒，\n命曰「靈旗」。\n為兵禱，\n則太史奉以指所伐國。\n\n而五利將軍\n使不敢入海，\n之泰山祠。\n上使人\n隨驗，\n實毋所見。\n五利妄言見其師，\n其方盡，\n多不讎。\n上乃誅五利。\n\n其冬，\n公孫卿候神河南，\n言見僊人跡\n緱氏城上，\n有物如雉，\n往來城上。\n天子親幸緱氏城視跡。\n問卿：\n「得毋效文成、五利乎？」\n\n卿曰：\n「僊者非有求人主，\n人主者求之。\n其道非少寬假，\n神不來。\n言神事，\n事如迂誕，\n積以歲\n乃可致也。」\n\n於是郡國各除道，\n繕治宮觀\n名出神祠所，\n以望幸也矣。\n\n其春，\n既滅南越，\n上有嬖臣李延年\n以好音見。\n上善之，\n下公卿議，\n\n曰：\n「民閒祠\n尚有鼓舞樂，\n今郊祀而無樂，\n豈稱乎？」\n公卿曰：「古者\n祠天地皆有樂，\n而神祇可得而禮。」\n\n或曰：\n「太帝使素女\n鼓五十弦瑟，\n悲，\n帝禁不止，\n故破其瑟\n為二十五弦。」\n\n於是塞南越，\n禱祠太一、后土，\n始用樂舞，\n益召歌兒，\n作二十五弦及空侯琴瑟\n自此起。\n\n其來年冬，\n上議曰：\n「古者先振兵\n澤旅，\n然后封禪。」\n乃遂北巡朔方，\n勒兵十餘萬，\n還祭黃帝冢橋山，\n釋兵須如。\n\n上曰：「吾聞黃帝不死，\n今有冢，何也？」\n或對曰：\n「黃帝已僊上天，\n群臣葬其衣冠。」\n既至甘泉，\n為且用事泰山，\n先類祠太一。\n\n自得寶鼎，\n上與公卿諸生\n議封禪。\n封禪用希\n曠絕，\n莫知其儀禮，\n而群儒采封禪《尚書》、\n《周官》、《王制》之\n望祀射牛事。\n\n齊人丁公年九十餘，\n曰：\n「封禪者，\n合不死之名也。\n秦皇帝不得上封。\n陛下必欲上，\n稍上即無風雨，\n遂上封矣。」\n\n上於是乃令諸儒\n習射牛，\n草封禪儀。\n數年，\n至且行。\n天子既聞公孫卿及方士之言，\n黃帝以上封禪，\n皆致怪物與神通，\n\n欲放黃帝以上\n接神僊人蓬萊士，\n高世\n比德於九皇，\n而頗采儒術\n以文之。\n群儒既已不能\n辨明封禪事，\n又牽拘於《詩》《書》古文而不能騁。\n\n上為封禪祠器\n示群儒，\n群儒或曰\n「不與古同」，\n徐偃又曰：\n「太常諸生行禮\n不如魯善」，\n\n周霸屬圖封禪事，\n於是上絀偃、霸，\n而盡罷諸儒\n不用。\n\n三月，\n遂東幸緱氏，\n禮登中嶽太室。\n從官在出下\n聞若有言\n「萬歲」云。\n\n問上，\n上不言；\n問下，\n下不言。\n於是以三百戶封\n太室奉祠，\n命曰崇高邑。\n\n東上泰山，\n泰山之草木葉未生，\n乃令人上石\n立之泰山巔。\n\n上遂東巡海上，\n行禮祠八神。\n齊人\n之上疏言神怪奇方者\n以萬數，\n然無驗者。\n\n乃益發船，\n令言海中神山者數千人\n求蓬萊神人。\n公孫卿持節\n常先行候名山，\n\n至東萊，\n言夜見大人，\n長數丈，\n就之則不見，\n見其跡甚大，\n類禽獸云。\n\n群臣有言見一老父\n牽狗，\n言「吾欲見巨公」，\n已忽不見。\n上即見大跡，\n未信，\n乃群臣有言老父，\n則大以為僊人也。\n宿留海上，\n予方士傳車\n及閒使求僊人以千數。\n\n四月，\n還至奉高。\n上念諸儒\n及方士言封禪\n人人殊，\n不經，\n難施行。\n天子至梁父，\n禮祠地主。\n乙卯，\n令侍中儒者皮弁薦紳，\n射牛行事。\n\n封泰山下東方，\n如郊祠太一之禮。\n封廣丈二尺，\n高九尺，\n其下則有玉牒書，\n書祕。\n\n禮畢，\n天子獨與侍中奉車子侯\n上泰山，\n亦有封。\n其事皆禁。\n\n明日，\n下陰道。\n丙辰，\n禪泰山下阯東北肅然山，\n如祭后土禮。\n天子皆親拜見，\n衣上黃\n而盡用樂焉。\n\n江淮閒一茅三脊\n為神藉。\n五色土益雜封。\n\n縱遠方奇獸蜚禽\n及白雉諸物，\n頗以加禮。\n兕牛犀象之屬不用。\n皆至泰山祭后土。\n封禪祠；\n其夜若有光，\n晝有白雲起封中。\n\n天子從禪還，\n坐明堂，\n群臣更上壽。\n於是制詔御史：\n\n「朕以眇眇之身\n承至尊，\n兢兢焉懼不任。\n維德菲薄，\n不明于禮樂。\n脩祠太一，\n若有象景光，\n㞕如有望，\n震於怪物，\n欲止不敢，\n\n遂登封太山，\n至于梁父，\n而後禪肅然。\n自新，\n嘉與士大夫更始，\n賜民百戶牛一\n酒十石，\n加年八十孤寡布帛二匹。\n復博、奉高、蛇丘、歷城，\n無出今年租稅。\n\n其大赦天下，\n如乙卯赦令。\n行所過毋有復作。\n事在二年前，\n皆勿聽治。」\n\n又下詔曰：\n「古者天子\n五載一巡狩，\n用事泰山，\n諸侯有朝宿地。\n其令諸侯\n各治邸泰山下。」\n天子既已封泰山，\n無風雨災，\n而方士更言\n蓬萊諸神若將可得，\n\n於是上欣然\n庶幾遇之，\n乃復東至海上望，\n冀遇蓬萊焉。\n奉車子侯\n暴病，\n一日死。\n\n上乃遂去，\n並海上，\n北至碣石，\n巡自遼西，\n歷北邊至九原。\n五月，\n反至甘泉。\n\n有司言寶鼎出\n為元鼎，\n以今年\n為元封元年。\n\n其秋，\n有星茀于東井。\n後十餘日，\n有星茀于三能。\n望氣王朔言：\n「候獨見填星出如瓜，\n食頃復入焉。」\n有司皆曰：\n「陛下建漢家封禪，\n天其報德星云。」\n其來年冬，\n郊雍五帝。\n還，\n拜祝祠太一。\n贊饗曰：\n「德星昭衍，\n厥維休祥。\n壽星仍出，\n淵耀光明。\n信星昭見，\n皇帝敬拜太祝之享。」\n其春，\n公孫卿言\n見神人東萊山，\n若云\n「欲見天子」。\n天子於是幸緱氏城，\n拜卿為中大夫。\n遂至東萊，\n宿留之數日，\n無所見，\n見大人跡云。\n\n復遣方士\n求神怪采芝藥以千數。\n是歲旱。\n於是天子既出無名，\n乃禱萬里沙，\n過祠泰山。\n還至瓠子，\n自臨塞決河，\n\n留二日，\n沈祠而去。\n使二卿將卒\n塞決河，\n徙二渠，\n復禹之故跡焉。\n\n是時既滅兩越，\n越人勇之乃言\n「越人俗鬼，\n而其祠皆見鬼，\n數有效。\n昔東甌王敬鬼，\n壽百六十歲。\n後世怠慢，\n故衰秏」。\n\n乃令越巫\n立越祝祠，\n安臺無壇，\n亦祠天神\n上帝百鬼，\n而以雞卜。\n上信之，\n越祠雞卜始用。\n\n公孫卿曰：\n「仙人可見，\n而上往常遽，\n以故不見。\n\n今陛下可為觀，\n如緱城，\n置脯棗，\n神人宜可致也。\n且僊人好樓居」。\n於是上令長安\n則作蜚廉桂觀，\n甘泉則作益延壽觀，\n使卿持節\n設具\n而候神人。\n\n乃作通天莖臺，\n置祠具其下，\n將招來僊神人之屬。\n於是甘泉更置前殿，\n始廣諸宮室。\n\n夏，\n有芝生殿房內中。\n天子為塞河，\n興通天臺，\n若見有光云，\n乃下詔：\n「甘泉房中\n生芝九莖，\n赦天下，\n毋有復作。」\n其明年，\n伐朝鮮。\n夏，\n旱。\n公孫卿曰：\n「黃帝時封\n則天旱，\n乾封三年。」\n上乃下詔曰：\n「天旱，\n意乾封乎？\n其令天下尊祠靈星焉。」\n其明年，\n上郊雍，\n通回中道，\n巡之。\n春，至鳴澤，\n從西河歸。\n\n其明年冬，\n上巡南郡，\n至江陵而東。\n登禮灊之天柱山，\n號曰南岳。\n\n浮江，\n自尋陽出樅陽，\n過彭蠡，\n禮其名山川。\n北至琅邪，\n並海上。\n四月中，\n至奉高脩封焉。\n\n初，天子封泰山，\n泰山東北阯\n古時有明堂處，\n處險不敞。\n上欲治明堂奉高旁，\n未曉其制度。\n濟南人公玊帶上\n黃帝時明堂圖。\n明堂圖中有一殿，\n四面無壁，\n以茅蓋，\n\n通水，\n圜宮垣為複道，\n上有樓，\n從西南入，\n命曰昆侖，天子從之入，\n以拜祠上帝焉。\n於是上令\n奉高作明堂汶上，\n如帶圖。\n\n及五年脩封，\n則祠太一、五帝\n於明堂上坐，\n令高皇帝祠坐對之。\n\n祠后土於下房，\n以二十太牢。\n天子從昆侖道入，\n始拜明堂\n如郊禮。\n禮畢，\n燎堂下。\n\n而上又上泰山，\n自有祕祠其巔。\n而泰山下祠五帝，\n各如其方，\n黃帝\n并赤帝，\n而有司侍祠焉。\n山上舉火，\n下悉應之。\n\n其後二歲，\n十一月甲子\n朔旦冬至，\n推曆者以本統。\n天子親至泰山，\n以十一月甲子朔旦冬至日祠上帝明堂，\n毋脩封禪。\n\n其贊饗曰：\n「天增授皇帝\n太元神策，\n周而復始。\n皇帝敬拜太一。」\n東至海上，\n考入海及方士\n求神者，\n莫驗，\n然益遣，\n冀遇之。\n\n十一月乙酉，\n柏梁災。\n十二月甲午朔，\n上親禪高里，\n祠后土。\n臨勃海，\n將以望祀蓬萊之屬，\n冀至殊廷焉。\n\n上還，\n以柏梁災故，\n朝受計甘泉。\n公孫卿曰：\n「黃帝就青靈臺，\n十二日燒，\n黃帝乃治明廷。\n明廷，\n甘泉也。」\n\n方士多言\n古帝王有都甘泉者。\n其後天子\n又朝諸侯甘泉，\n甘泉作諸侯邸。\n\n勇之乃曰：\n「越俗有火災，\n復起屋必以大，\n用勝服之。」\n於是作建章宮，\n度為千門萬戶。\n前殿度高未央。\n其東則鳳闕，\n高二十餘丈。\n其西則唐中，\n數十里虎圈。\n\n其北治大池，\n漸臺高二十餘丈，\n命曰太液池，\n中有蓬萊、方丈、\n瀛洲、壺梁，\n象海中神山龜魚之屬。\n其南有玉堂、璧門、\n大鳥之屬。\n乃立神明臺、井幹樓，\n度五十丈，\n輦道相屬焉。\n\n夏，\n漢改曆，\n以正月為歲首，\n而色上黃，\n官名更印章以五字，\n為太初元年。\n是歲，\n西伐大宛。\n蝗大起。\n\n丁夫人、雒陽虞初等\n以方祠詛匈奴、\n大宛焉。\n\n其明年，\n有司上言\n雍五畤無牢熟具，\n芬芳不備。\n乃令祠官\n進畤犢牢具，\n\n色食所勝，\n而以木禺馬\n代駒焉。\n獨五月嘗駒，\n行親郊用駒。\n及諸名山川用駒者，\n悉以木禺馬代。\n行過，乃用駒。\n他禮如故。\n\n其明年，\n東巡海上；\n考神僊之屬，\n未有驗者。\n\n方士有言\n「黃帝時\n為五城十二樓，\n以候神人於執期，\n命曰迎年」。\n上許作之\n如方，\n命曰明年。\n上親禮祠上帝焉。\n\n公玊帶曰：\n「黃帝時\n雖封泰山，\n然風后、封巨、岐伯\n令黃帝封東泰山，\n禪凡山，\n合符，\n然后不死焉。」\n\n天子既令設祠具，\n至東泰山，\n〔東泰山卑小，\n不稱其聲，\n乃令祠官禮之，\n而不封禪焉。\n\n其後令帶奉祠候神物。\n夏，\n遂還泰山，\n脩五年之禮\n如前，\n而加以禪祠石閭。\n石閭者，\n在泰山下阯南方，\n方士多言\n此僊人之閭也，\n故上親禪焉。\n\n其後五年，\n復至泰山脩封。\n還過祭恆山。\n\n今天子所興祠，\n太一、后土，\n三年親郊祠，\n\n建漢家封禪，\n五年一脩封。\n薄忌太一\n及三一、冥羊、馬行、赤星，\n五，\n寬舒之祠官\n以歲時致禮。\n凡六祠，\n皆太祝領之。\n\n至如八神諸神，\n明年、凡山他名祠，\n行過則祠，\n行去則已。\n方士所興祠，\n各自主，\n其人終則已，\n祠官不主。\n他祠皆如其故。\n今上封禪，\n其後十二歲而還，\n徧於五岳、四瀆矣。\n\n而方士之候祠神人，\n入海求蓬萊，\n終無有驗。\n而公孫卿之候神者，\n猶以大人之跡為解，\n無有效。\n天子益怠厭\n方士之怪迂語矣，\n然羈縻不絕，\n冀遇其真。\n\n自此之後，\n方士言神祠者\n彌眾，\n然其效可睹矣。\n\n太史公曰：\n余從巡祭天地\n諸神名山川\n而封禪焉。\n入壽宮侍祠神語，\n究觀\n方士祠官之意，\n\n於是退而論次\n自古以來用事於鬼神者，\n具見其表裏。\n後有君子，\n得以覽焉。\n若至俎豆珪幣之詳，\n獻酬之禮，\n則有司存。\n\n3.7《河渠書第七》\n\n《夏書》曰：\n禹抑洪水十三年，\n過家不入門。\n\n陸行載車，\n水行載舟，\n泥行蹈毳，\n山行即橋。\n以別九州，\n隨山浚川，\n任土作貢。\n通九道，\n陂九澤，\n度九山。\n\n然河菑衍溢，\n害中國也尤甚。\n唯是為務。\n故道河自積石歷龍門，\n南到華陰，\n東下砥柱，\n及孟津、雒汭，\n至于大邳。\n\n於是禹以為河所從來者高，\n水湍悍，\n難以行平地，\n數為敗，\n乃厮二渠以引其河。\n北載之高地，\n過降水，\n至于大陸，\n播為九河，\n同為逆河，\n入于勃海。\n\n九川既疏，\n九澤既灑，\n諸夏艾安，\n功施于三代。\n\n自是之後，\n滎陽下引河東南為鴻溝，\n以通宋、鄭、陳、蔡、曹、衛，\n與濟、汝、淮、泗會。\n于楚，\n西方則通渠漢水、雲夢之野，\n東方則通鴻溝江淮之閒。\n\n於吳，\n則通渠三江、五湖。\n於齊，\n則通菑濟之閒。\n於蜀，\n蜀守冰鑿離碓，\n辟沫水之害，\n穿二江成都之中。\n\n此渠皆可行舟，\n有餘則用溉浸，\n百姓饗其利。\n至于所過，\n往往引其水益用溉田疇之渠，\n以萬億計，\n然莫足數也。\n\n西門豹引漳水溉鄴，\n以富魏之河內。\n\n而韓聞秦之好興事，\n欲罷之，\n毋令東伐，\n乃使水工鄭國閒說秦，\n令鑿涇水自中山西邸瓠口為渠，\n並北山東注洛三百餘里，\n欲以溉田。\n\n中作而覺，\n秦欲殺鄭國。\n鄭國曰：\n「始臣為閒，\n然渠成亦秦之利也。」\n\n秦以為然，\n卒使就渠。\n渠就，\n用注填閼之水，\n溉澤鹵之地四萬餘頃，\n收皆畝一鐘。\n\n於是關中為沃野，\n無凶年，\n秦以富彊，\n卒并諸侯，\n因命曰鄭國渠。\n\n漢興三十九年，\n孝文時河決酸棗，\n東潰金隄，\n於是東郡大興卒塞之。\n\n其後四十有餘年，\n今天子元光之中，\n而河決於瓠子，\n東南注鉅野，\n通於淮、泗。\n於是天子使汲黯、鄭當時興人徒塞之，\n輒復壞。\n\n是時武安侯田蚡為丞相，\n其奉邑食鄃。\n鄃居河北，\n河決而南則鄃無水菑，\n邑收多。\n蚡言於上曰：\n「江河之決皆天事，\n未易以人力為彊塞，\n塞之未必應天。」\n\n而望氣用數者亦以為然。\n於是天子久之不事復塞也。\n\n是時鄭當時為大農，\n言曰：\n「異時關東漕粟從渭中上，\n度六月而罷，\n而漕水道九百餘里，\n時有難處。\n\n引渭穿渠起長安，\n並南山下，\n至河三百餘里，\n徑，\n易漕，\n度可令三月罷；\n\n而渠下民田萬餘頃，\n又可得以溉田：\n此損漕省卒，\n而益肥關中之地，\n得穀。」\n\n天子以為然，\n令齊人水工徐伯表，\n悉發卒數萬人穿漕渠，\n三歲而通。\n通，\n以漕，\n大便利。\n其後漕稍多，\n而渠下之民頗得以溉田矣。\n\n其後河東守番係言：\n「漕從山東西，\n歲百餘萬石，\n更砥柱之限，\n敗亡甚多，\n而亦煩費。\n穿渠引汾溉皮氏、汾陰下，\n引河溉汾陰、蒲坂下，\n度可得五千頃。\n\n五千頃故盡河壖棄地，\n民茭牧其中耳，\n今溉田之，\n度可得穀二百萬石以上。\n穀從渭上，\n與關中無異，\n而砥柱之東可無復漕。」\n\n天子以為然，\n發卒數萬人作渠田。\n數歲，\n河移徙，\n渠不利，\n則田者不能償種。\n\n久之，\n河東渠田廢，\n予越人，\n令少府以為稍入。\n\n其後人有上書欲通襃斜道及漕事，\n下御史大夫張湯。\n湯問其事，\n因言：\n「抵蜀從故道，\n故道多阪，\n回遠。\n\n今穿襃斜道，\n少阪，\n近四百里；\n而襃水通沔，\n斜水通渭，\n皆可以行船漕。\n\n漕從南陽上沔入襃，\n襃之絕水至斜，\n閒百餘里，\n以車轉，\n從斜下下渭。\n\n如此，\n漢中之穀可致，\n山東從沔無限，\n便於砥柱之漕。\n且襃斜材木竹箭之饒，\n擬於巴蜀。」\n\n天子以為然，\n拜湯子卬為漢中守，\n發數萬人作逶斜道五百餘里。\n道果便近，\n而水湍石，\n不可漕。\n\n其後莊熊羆言：\n「臨晉民願穿洛以溉重泉以東萬餘頃故鹵地。\n誠得水，\n可令畝十石。」\n於是為發卒萬餘人穿渠，\n自徵引洛水至商顏山下。\n\n岸善崩，\n乃鑿井，\n深者四十餘丈。\n往往為井，\n井下相通行水。\n水穨以絕商顏，\n東至山嶺十餘里閒。\n\n井渠之生自此始。\n穿渠得龍骨，\n故名曰龍首渠。\n作之十餘歲，\n渠頗通，\n猶未得其饒。\n\n自河決瓠子後二十餘歲，\n歲因以數不登，\n而梁楚之地尤甚。\n天子既封禪巡祭山川，\n其明年，\n旱，\n乾封少雨。\n\n天子乃使汲仁、郭昌發卒數萬人塞瓠子決。\n於是天子已用事萬里沙，\n則還自臨決河，\n沈白馬玉璧于河，\n令群臣從官自將軍已下皆負薪窴決河。\n是時東郡燒草，\n以故薪柴少，\n而下淇園之竹以為楗。\n\n天子既臨河決，\n悼功之不成；\n乃作歌曰：\n「瓠子決兮將柰何？\n晧晧旰旰兮閭殫為河！\n殫為河兮地不得寧，\n功無已時兮吾山平。\n吾山平兮鉅野溢，\n魚沸鬱兮柏冬日。\n\n延道弛兮離常流，\n蛟龍騁兮方遠遊。\n歸舊川兮神哉沛，\n不封禪兮安知外！\n為我謂河伯兮何不仁，\n泛濫不止兮愁吾人？\n齧桑浮兮淮、泗滿，\n久不反兮水維緩。」\n\n一曰：\n「河湯湯兮激潺湲，\n北渡污兮浚流難。\n搴長茭兮沈美玉，\n河伯許兮薪不屬。\n薪不屬兮衛人罪，\n燒蕭條兮噫乎何以禦水！\n穨林竹兮楗石菑，\n宣房塞兮萬福來。」\n\n於是卒塞瓠子，\n築宮其上，\n名曰宣房宮。\n而道河北行二渠，\n復禹舊迹，\n而梁、楚之地復寧，\n無水災。\n\n自是之後，\n用事者爭言水利。\n朔方、西河、河西、酒泉皆引河及川谷以溉田；\n而關中輔渠、靈軹引堵水；\n汝南、九江引淮；\n東海引鉅定；\n泰山下引汶水：\n皆穿渠為溉田，\n各萬餘頃。\n\n佗小渠披山通道者，\n不可勝言。\n然其著者在宣房。\n\n太史公曰：\n余南登廬山，\n觀禹疏九江，\n遂至于會稽太湟，\n上姑蘇，\n望五湖；\n\n東闚洛汭、大邳，\n迎河，\n行淮、泗、濟、漯洛渠；\n西瞻蜀之岷山及離碓；\n北自龍門至于朔方。\n曰：\n甚哉，\n水之為利害也！\n余從負薪塞宣房，\n悲《瓠子》之詩而作《河渠書》。\n\n3.8《平準書第八》\n\n漢興，\n接秦之獘，\n丈夫從軍旅，\n老弱轉糧饟，\n作業劇而財匱，\n自天子不能具鈞駟，\n而將相或乘牛車，\n齊民無藏蓋。\n\n於是為秦錢重難用，\n更令民鑄錢，\n一黃金一斤，\n約法省禁。\n而不軌逐利之民，\n蓄積餘業以稽市物，\n物踊騰糶，\n米至石萬錢，\n馬一匹則百金。\n\n天下已平，\n高祖乃令賈人不得衣絲乘車，\n重租稅以困辱之。\n孝惠、高后時，\n為天下初定，\n復弛商賈之律，\n然市井之子孫亦不得仕宦為吏。\n\n量吏祿，\n度官用，\n以賦於民。\n而山川園池市井租稅之入，\n自天子以至于封君湯沐邑，\n皆各為私奉養焉，\n不領於天下之經費。\n漕轉山東粟，\n以給中都官，\n歲不過數十萬石。\n\n至孝文時，\n莢錢益多，\n輕，\n乃更鑄四銖錢，\n其文為「半兩」，\n令民縱得自鑄錢。\n故吳，諸侯也，\n以即山鑄錢，\n富埒天子，\n其後卒以叛逆。\n\n鄧通，\n大夫也，\n以鑄錢財過王者。\n故吳、鄧氏錢布天下，\n而鑄錢之禁生焉。\n\n匈奴數侵盜北邊，\n屯戍者多，\n邊粟不足給食當食者。\n於是募民能輸及轉粟於邊者拜爵，\n爵得至大庶長。\n\n孝景時，\n上郡以西旱，\n亦復脩賣爵令，\n而賤其價以招民；\n及徒復作，\n得輸粟縣官以除罪。\n益造苑馬以廣用，\n而宮室列觀輿馬益增脩矣。\n\n至今上即位數歲，\n漢興七十餘年之閒，\n國家無事，\n非遇水旱之災，\n民則人給家足，\n都鄙廩庾皆滿，\n而府庫餘貨財。\n京師之錢累巨萬，\n貫朽而不可校。\n\n太倉之粟陳陳相因，\n充溢露積於外，\n至腐敗不可食。\n眾庶街巷有馬，\n阡陌之閒成群，\n而乘字牝者儐而不得聚會。\n\n守閭閻者食粱肉，\n為吏者長子孫，\n居官者以為姓號。\n故人人自愛而重犯法，\n先行義而後絀恥辱焉。\n\n當此之時，\n網疏而民富，\n役財驕溢，\n或至兼并豪黨之徒，\n以武斷於鄉曲。\n宗室有土公卿大夫以下，\n爭于奢侈，\n室廬輿服僭于上，\n無限度。\n\n物盛而衰，\n固其變也。\n\n自是之後，\n嚴助、朱買臣等招來東甌，\n事兩越，\n江淮之閒蕭然煩費矣。\n\n唐蒙、司馬相如開路西南夷，\n鑿山通道千餘里，\n以廣巴蜀，\n巴蜀之民罷焉。\n彭吳賈滅朝鮮，\n置滄海之郡，\n則燕齊之閒靡然發動。\n\n及王恢設謀馬邑，\n匈奴絕和親，\n侵擾北邊，\n兵連而不解，\n天下苦其勞，\n而干戈日滋。\n行者齎，\n居者送，\n\n中外騷擾而相奉，\n百姓抏獘以巧法，\n財賂衰秏而不贍。\n入物者補官，\n出貨者除罪，\n選舉陵遲，\n廉恥相冒，\n武力進用，\n法嚴令具。\n興利之臣自此始也。\n\n其後漢將歲以數萬騎出擊胡，\n及車騎將軍衛青取匈奴河南地，\n築朔方。\n\n當是時，\n漢通西南夷道，\n作者數萬人，\n千里負擔饋糧，\n率十餘鍾致一石，\n散幣於邛僰以集之。\n數歲道不通，\n蠻夷因以數攻，\n吏發兵誅之。\n\n悉巴蜀租賦不足以更之，\n乃募豪民田南夷，\n入粟縣官，\n而內受錢於都內。\n東至滄海之郡，\n人徒之費擬於南夷。\n\n又興十萬餘人築衛朔方，\n轉漕甚遼遠，\n自山東咸被其勞，\n費數十百巨萬，\n府庫益虛。\n乃募民能入奴婢得以終身復，\n為郎增秩，\n乃入羊為郎，\n始於此。\n\n其後四年，\n而漢遣大將將六將軍，\n軍十餘萬，\n擊右賢王，\n獲者虜萬\n五千級。\n明年，\n大將軍將六將軍仍再出擊胡，\n得首虜萬九千級。\n捕斬首虜之士受賜黃金二十餘萬斤，\n虜數萬人皆得厚賞，\n衣食仰給縣官；\n而漢軍之士馬死者十餘萬，\n兵甲之財轉漕之費不與焉。\n\n於是大農陳藏錢經秏，\n賦稅既竭，\n猶不足以奉戰士。\n有司言：\n「天子曰『朕聞五帝之教不相復而治，\n禹湯之法不同道而王，\n所由殊路，\n而建德一也。\n北邊未安，\n朕甚悼之。\n\n日者，\n大將軍攻匈奴，\n斬首虜萬九千級，\n留蹛無所食。\n議令民得買爵及贖禁錮免減罪』。\n\n請置賞官，\n命曰武功爵。\n級十七萬，\n凡直三十餘萬金。\n諸買武功爵官首者試補吏，\n先除；\n千夫如五大夫；\n\n其有罪又減二等；\n爵得至樂卿：\n以顯軍功。」\n軍功多用越等，\n大者封侯卿大夫，\n小者郎吏。\n吏道雜而多端，\n則官職秏廢。\n\n自公孫弘以《春秋》之義繩臣下取漢相，\n張湯用峻文決理為廷尉，\n於是見知之法生，\n而廢格沮誹窮治之獄用矣。\n\n其明年，\n淮南、衡山、江都王謀反迹見，\n而公卿尋端治之，\n竟其黨與，\n而坐死者數萬人，\n長吏益慘急而法令明察。\n\n當是之時，\n招尊方正賢良文學之士，\n或至公卿大夫。\n公孫弘以漢相，\n布被，\n食不重味，\n為天下先。\n然無益於俗，\n稍騖於功利矣。\n\n其明年，\n驃騎仍再出擊胡，\n獲首四萬。\n其秋，\n渾邪王率數萬之眾來降，\n於是漢發車二萬乘迎之。\n既至，\n受賞，\n賜及有功之士。\n是歲費凡百餘巨萬。\n\n初，\n先是往十餘歲河決\n觀，梁楚之地固已數困，\n而緣河之郡隄塞河，\n輒決壞，\n費不可勝計。\n\n其後番係欲省厎柱之漕，\n穿汾。河渠以為溉田，\n作者數萬人；\n鄭當時為渭漕渠回遠，\n鑿直渠自長安至華陰，\n作者數萬人；\n朔方亦穿渠，\n作者數萬人；\n各歷二三朞，\n功未就，\n費亦各巨萬十數。\n\n天子為伐胡，\n盛養馬，\n馬之來食長安者數萬匹，\n卒牽掌者關中不足，\n乃調旁近郡。\n而胡降者皆衣食縣官，\n縣官不給，\n天子乃損膳，\n解乘輿駟，\n出御府禁藏以贍之。\n\n其明年，\n山東被水菑，\n民多飢乏，\n於是天子遣使者虛郡國倉廥以振貧民。\n猶不足，\n又募豪富人相貸假。\n尚不能相救，\n乃徙貧民於關以西，\n及充朔方以南新秦中，\n七十餘萬口，\n\n衣食皆仰給縣官。\n數歲，\n假予產業，\n使者分部護之，\n冠蓋相望。\n其費以億計，\n不可勝數。\n於是縣官大空。\n\n而富商大賈或蹛財役貧，\n轉轂百數，\n廢居居邑，\n封君皆低首仰給。\n冶鑄煮鹽，\n財或累萬金，\n而不佐國家之急，\n黎民重困。\n\n於是天子與公卿議，\n更錢造幣以贍用，\n而摧浮淫并兼之徒。\n是時禁苑有白鹿而少府多銀錫。\n\n自孝文更造四銖錢，至是歲四十餘年，\n從建元以來，\n用少，\n縣官往往即多銅山而鑄錢，\n民亦閒盜鑄錢，\n不可勝數。\n錢益多而輕，\n物益少而貴。\n\n有司言曰：\n「古者皮幣，\n諸侯以聘享。\n金有三等，\n黃金為上，\n白金為中，\n赤金為下。\n\n今半兩錢法重四銖，\n而姦或盜摩錢裏取鋊，\n錢益輕薄而物貴，\n則遠方用幣煩費不省。」\n\n乃以白鹿皮方尺，\n緣以藻繢，\n為皮幣，\n直四十萬。\n王侯宗室朝覲聘享，\n必以皮幣薦璧，\n然后得行。\n\n又造銀錫為白金。\n以為天用莫如龍，\n地用莫如馬，\n人用莫如龜，\n故白金三品：\n其一曰重八兩，\n圜之，\n其文龍，\n名曰「白選」，\n直三千；\n\n二曰以重差小，\n方之，\n其文馬，\n直五百；\n三曰復小，\n撱之，\n其文龜，\n直三百。\n\n令縣官銷半兩錢，\n更鑄三銖錢，\n文如其重。\n盜鑄諸金錢罪皆死，\n而吏民之盜鑄白金者不可勝數。\n\n於是以東郭咸陽、孔僅為大農丞，\n領鹽鐵事；\n桑弘羊以計算用事，\n侍中。\n咸陽，\n齊之大煮鹽，\n孔僅，\n南陽大冶，\n皆致生累千金，\n故鄭當時進言之。\n\n弘羊，\n雒陽賈人子，\n以心計，\n年十三侍中。\n故三人言利事析秋豪矣。\n\n法既益嚴，\n吏多廢免。\n兵革數動，\n民多買復及五大夫，\n徵發之士益鮮。\n於是除千夫五大夫為吏，\n不欲者出馬；\n故吏皆通適令伐棘上林，\n作昆明池。\n\n其明年，\n大將軍、驃騎大出擊胡，\n得首虜八九萬級，\n賞賜五十萬金，\n漢軍馬死者十餘萬匹，\n轉漕車甲之費不與焉。\n是時財匱，\n戰士頗不得祿矣。\n\n有司言三銖錢輕，\n易姦詐，\n乃更請諸郡國鑄五銖錢，\n周郭其下，\n令不可磨取鋊焉。\n\n大農上鹽鐵丞孔僅、咸陽言：\n「山海，\n天地之藏也，\n皆宜屬少府，\n陛下不私，\n以屬大農佐賦。\n願募民自給費，\n因官器作煮鹽，\n官與牢盆。\n\n浮食奇民欲擅管山海之貨，\n以致富羡，\n役利細民。\n其沮事之議，\n不可勝聽。\n敢私鑄鐵器煮鹽者，\n釱左趾，\n沒入其器物。\n\n郡不出鐵者，\n置小鐵官，\n便屬在所縣。」\n\n使孔僅、東郭咸陽乘傳舉行天下鹽鐵，\n作官府，\n除故鹽鐵家富者為吏。\n吏道益雜，\n不選，\n而多賈人矣。\n\n商賈以幣之變，\n多積貨逐利。\n於是公卿言：\n「郡國頗被菑害，\n貧民無產業者，\n募徙廣饒之地。\n\n陛下損膳省用，\n出禁錢以振元元，\n寬貸賦，\n而民不齊出於南畝，\n商賈滋眾。\n貧者畜積無有，\n皆仰縣官。\n\n異時算軺車賈人緡錢皆有差，\n請算如故。\n諸賈人末作貰貸賣買，\n居邑稽諸物，\n及商以取利者，\n雖無市籍，\n各以其物自占，\n率緡錢二千而一算。\n諸作有租及鑄，\n率緡錢四千一算。\n\n非吏比者三老、北邊騎士，\n軺車以一算；\n商賈人軺車二算；\n船五丈以上一算。\n匿不自占，\n占不悉，\n戍邊一歲，\n沒入緡錢。\n有能告者，\n以其半畀之。\n\n賈人有市籍者，\n及其家屬，\n皆無得籍名田，\n以便農。\n敢犯令，\n沒入田僮。」\n天子乃思卜式之言，\n召拜式為中郎，\n爵左庶長，\n賜田十頃，\n布告天下，\n使明知之。\n\n初，\n卜式者，\n河南人也，\n以田畜為事。\n\n親死，\n式有少弟，弟壯，\n式脫身出分。獨取畜羊百餘，田宅財物盡予弟。\n式入山牧十餘歲，\n羊致千餘頭，\n買田宅。\n\n而其弟盡破其業，\n式輒復分予弟者數矣。\n是時漢方數使將擊匈奴，\n卜式上書，\n願輸家之半縣官助邊。\n\n天子使使問式：\n「欲官乎？」\n式曰：「臣少牧，\n不習仕宦，\n不願也。」\n使問曰：「家豈有冤，\n欲言事乎？」\n\n式曰：\n「臣生與人無分爭。\n式邑人貧者貸之，\n不善者教順之，\n所居人皆從式，\n式何故見冤於人！\n無所欲言也。」\n使者曰：「苟如此，\n子何欲而然？」\n\n式曰：\n「天子誅匈奴，\n愚以為賢者宜死節於邊，\n有財者宜輸委，\n如此而匈奴可滅也。」\n\n使者具其言入以聞。\n天子以語丞相弘。\n弘曰：\n「此非人情。\n不軌之臣，\n不可以為化而亂法，\n願陛下勿許。」\n\n於是上久不報式，\n數歲，\n乃罷式。\n式歸，\n復田牧。\n歲餘，\n會軍數出，\n渾邪王等降，\n縣官費眾，\n倉府空。\n\n其明年，\n貧民大徙，\n皆仰給縣官，\n無以盡贍。\n卜式持錢二十萬予河南守，\n以給徙民。\n\n河南上富人助貧人者籍，\n天子見卜式名，\n識之，\n曰\n「是固前而欲輸其家半助邊」，\n乃賜式外繇四百人。\n式又盡復予縣官。\n是時富豪皆爭匿財，\n唯式尤欲輸之助費。\n天子於是以式終長者，\n故尊顯以風百姓。\n\n初，\n式不願為郎。\n上曰：\n「吾有羊上林中，\n欲令子牧之。」\n式乃拜為郎，\n布衣屩而牧羊。\n\n歲餘，\n羊肥息。\n上過見其羊，\n善之。\n式曰：\n「非獨羊也，\n治民亦猶是也。\n以時起居；\n惡者輒斥去，\n毋令敗群。」\n\n上以式為奇，\n拜為緱氏令試之，\n緱氏便之。\n遷為成皋令，\n將漕最。\n上以為式朴忠，\n拜為齊王太傅。\n\n而孔僅之使天下鑄作器，\n三年中拜為大農，\n列於九卿。\n而桑弘羊為大農丞，\n筦諸會計事，\n稍稍置均輸以通貨物矣。\n\n始令吏得入穀補官，\n郎至六百石。\n\n自造白金五銖錢後五歲，\n赦吏民之坐盜鑄金錢死者數十萬人。\n其不發覺相殺者，\n不可勝計。\n赦自出者百餘萬人。\n然不能半自出，\n天下大抵無慮皆鑄金錢矣。\n\n犯者眾，\n吏不能盡誅取，\n於是遣博士褚大、徐偃等分曹循行郡國，\n舉兼并之徒守相為吏利者。\n\n而御史大夫張湯方隆貴用事，\n減宣、杜周等為中丞，\n義縱、尹齊、王溫舒等用慘急刻深為九卿，\n而直指夏蘭之屬始出矣。\n\n而大農顏異誅。\n初，\n異為濟南亭長，\n以廉直稍遷至九卿。\n上與張湯既造白鹿皮幣，\n問異。\n\n異曰：\n「今王侯朝賀以蒼璧，\n直數千，\n而其皮薦反四十萬，\n本末不相稱。」\n天子不說。\n\n張湯又與異有卻，\n及有人告異以它議，\n事下張湯治異。\n異與客語，\n客語初令下有不便者，\n異不應，\n微反脣。\n湯奏當異九卿見令不便，\n不入言而腹誹，\n論死。\n\n自是之後，\n有腹誹之法以此比，\n而公卿大夫多諂諛取容矣。\n\n天子既下緡錢令而尊卜式，\n百姓終莫分財佐縣官，\n於是楊可告緡錢縱矣。\n\n郡國多姦鑄錢，\n錢多輕，\n而公卿請令京師鑄鍾官赤側，\n一當五，\n賦官用非赤側不得行。\n\n白金稍賤，\n民不寶用，\n縣官以令禁之，\n無益。\n歲餘，\n白金終廢不行。\n\n是歲也，\n張湯死而民不思。\n\n其後二歲，\n赤側錢賤，\n民巧法用之，\n不便，\n又廢。\n\n於是悉禁郡國無鑄錢，\n專令上林三官鑄。\n錢既多，\n而令天下非三官錢不得行，\n諸郡國所前鑄錢皆廢銷之，\n輸其銅三官。\n而民之鑄錢益少，\n計其費不能相當，\n唯真工大姦乃盜為之。\n\n卜式相齊，\n而楊可告緡徧天下，\n中家以上大抵皆遇告。\n杜周治之，\n獄少反者。\n\n乃分遣御史廷尉正監分曹往，\n即治郡國緡錢，\n得民財物以億計，\n奴婢以千萬數，\n田大縣數百頃，\n小縣百餘頃，\n宅亦如之。\n\n於是商賈中家以上大率破，\n民偷甘食好衣，\n不事畜藏之產業，\n而縣官有鹽鐵緡錢之故，\n用益饒矣。\n\n益廣關，\n置左右輔。\n\n初，\n大農筦鹽鐵官布多，\n置水衡，\n欲以主鹽鐵；\n及楊可告緡錢，\n上林財物眾，\n乃令水衡主上林。\n上林既充滿，\n益廣。\n\n是時越欲與漢用船戰逐，\n乃大修昆明池，\n列觀環之。\n治樓船，\n高十餘丈，\n旗幟加其上，\n甚壯。\n\n於是天子感之，\n乃作柏梁臺，\n高數十丈。\n宮室之修，\n由此日麗。\n\n乃分緡錢諸官，\n而水衡、少府、大農、太僕各置農官，\n往往即郡縣比沒入田田之。\n其沒入奴婢，\n分諸苑養狗馬禽獸，\n及與諸官。\n諸官益雜置多，\n徒奴婢眾，\n而下河漕度四百萬石，\n及官自糴乃足。\n\n所忠言：\n「世家子弟富人或鬭雞走狗馬，\n弋獵博戲，\n亂齊民。」\n乃徵諸犯令，\n相引數千人，\n命曰「株送徒」。\n入財者得補郎，\n郎選衰矣。\n\n是時山東被河菑，\n及歲不登數年，\n人或相食，\n方一二千里。\n\n天子憐之，\n詔曰：\n「江南火耕水耨，\n令飢民得流就食江淮閒，\n欲留，\n留處。」\n遣使冠蓋相屬於道，\n護之，\n下巴蜀粟以振之。\n\n其明年，\n天子始巡郡國。\n東度河，\n河東守不意行至，\n不辨，\n自殺。\n行西踰隴，\n隴西守以行往卒，\n天子從官不得食，\n隴西守自殺。\n\n於是上北出蕭關，\n從數萬騎，\n獵新秦中，\n以勒邊兵而歸。\n\n新秦中或千里無亭徼，\n於是誅北地太守以下，\n而令民得畜牧邊縣，\n官假馬母，\n三歲而歸，\n及息什一，\n以除告緡，\n用充仞新秦中。\n\n既得寶鼎，\n立后土、太一祠，\n公卿議封禪事，\n而天下郡國皆豫治道橋，\n繕故宮，\n及當馳道縣，\n縣治官儲，\n設供具，\n而望以待幸。\n\n其明年，\n南越反，\n西羌侵邊為桀。\n於是天子為山東不贍，\n赦天下囚，\n因南方樓船卒二十餘萬人擊南越，\n數萬人發三河以西騎擊西羌，\n又數萬人度河築令居。\n\n初置張掖、酒泉郡，\n而上郡、朔方、西河、河西開田官，\n斥塞卒六十萬人戍田之。\n中國繕道餽糧，\n遠者三千，\n近者千餘里，\n皆仰給大農。\n\n邊兵不足，\n乃發武庫工官兵器以贍之。\n車騎馬乏絕，\n縣官錢少，\n買馬難得，\n及著令，\n令封君以下至三百石以上吏，\n以差出牝馬天下亭，\n亭有畜牸馬，\n歲課息。\n\n齊相卜式上書曰：\n「臣聞主憂臣辱。\n南越反，\n臣願父子與齊習船者往死之。」\n\n天子下詔曰：\n「卜式雖躬耕牧，\n不以為利，\n有餘輒助縣官之用。\n今天下不幸有急，\n而式奮願父子死之，\n雖未戰，\n可謂義形於內。\n\n賜爵關內侯，\n金六十斤，\n田十頃。」\n布告天下，\n天下莫應。\n列侯以百數，\n皆莫求從軍擊羌、越。\n\n至酎，\n少府省金，\n而列侯坐酎金失侯者百餘人。\n乃拜式為御史大夫。\n\n式既在位，\n見郡國多不便縣官作鹽鐵，\n鐵器苦惡，\n賈貴，\n或彊令民賣買之。\n而船有算，\n商者少，\n物貴，\n乃因孔僅言船算事。\n上由是不悅卜式。\n\n漢連兵三歲，\n誅羌，\n滅南越，\n番禺以西至蜀南者置初郡十七，\n且以其故俗治，\n毋賦稅。\n南陽、漢中以往郡，\n各以地比給初郡吏卒奉食幣物，\n傳車馬被具。\n\n而初郡時時小反，\n殺吏，\n漢發南方吏卒往誅之，\n閒歲萬餘人，\n費皆仰給大農。\n大農以均輸調鹽鐵助賦，\n故能贍之。\n然兵所過縣，\n為以訾給毋乏而已，\n不敢言擅賦法矣。\n\n其明年，\n元封元年，\n卜式貶秩為太子太傅。\n而桑弘羊為治粟都尉，\n領大農，\n盡代僅筦天下鹽鐵。\n\n弘羊以諸官各自市，\n相與爭，\n物故騰躍，\n而天下賦輸或不償其僦費，\n乃請置大農部丞數十人，\n分部主郡國，\n各往往縣置均輸鹽鐵官，\n令遠方各以其物貴時商賈所轉販者為賦，而相灌輸。\n\n置平準于京師，\n都受天下委輸。\n召工官治車諸器，\n皆仰給大農。\n大農之諸官盡籠天下之貨物，\n貴即賣之，\n賤則買之。\n\n如此，\n富商大賈無所牟大利，\n則反本，\n而萬物不得騰踊。\n故抑天下物，\n名曰「平準」。\n\n天子以為然，\n許之。\n於是天子北至朔方，\n東到太山，\n巡海上，\n並北邊以歸。\n所過賞賜，\n用帛百餘萬匹，\n錢金以巨萬計，\n皆取足大農。\n\n弘羊又請令吏得入粟補官，\n及罪人贖罪。\n令民能入粟甘泉各有差，\n以復終身，\n不告緡。\n\n他郡各輸急處，\n而諸農各致粟，\n山東漕益歲六百萬石。\n一歲之中，\n太倉、甘泉倉滿。\n邊餘穀諸物均輸帛五百萬匹。\n民不益賦而天下用饒。\n於是弘羊賜爵左庶長，\n黃金再百斤焉。\n\n是歲小旱，\n上令官求雨。\n卜式言曰：\n「縣官當食租衣稅而已，\n今弘羊令吏坐市列肆，\n販物求利。\n亨羊，\n天乃雨。」\n太史公曰：\n農工商交易之路通，\n而龜貝金錢刀布之幣興焉。\n所從來久遠，\n自高辛氏之前尚矣，\n靡得而記云。\n\n故《書》道唐虞之際，\n《詩》述殷周之世，\n安寧則長庠序，\n先本絀末，\n以禮義防于利；\n事變多故而亦反是。\n是以物盛則衰，\n時極而轉，\n一質一文，\n終始之變也。\n\n《禹貢》九州，\n各因其土地所宜，\n人民所多少而納職焉。\n湯武承獘易變，\n使民不倦，\n各兢兢所以為治，\n而稍陵遲衰微。\n\n齊桓公用管仲之謀，\n通輕重之權，\n徼山海之業，\n以朝諸侯，\n用區區之齊顯成霸名。\n魏用李克，\n盡地力，\n為彊君。\n\n自是之後，\n天下爭於戰國，\n貴詐力而賤仁義，\n先富有而後推讓。\n故庶人之富者或累巨萬，\n而貧者或不厭糟穅；\n有國彊者或并群小以臣諸侯，\n而弱國或絕祀而滅世。\n以至於秦，\n卒并海內。\n\n虞夏之幣，\n金為三品，\n或黃，\n或白，\n或赤；\n或錢，\n或布，\n或刀，\n或龜貝。\n\n及至秦，\n中一國之幣為三二等，\n黃金以溢名，\n為上幣；\n銅錢識曰半兩，\n重如其文，\n為下幣。\n而珠玉、龜貝、銀錫之屬為器飾寶藏，\n不為幣。\n\n然各隨時而輕重無常。\n於是外攘夷狄，\n內興功業，\n海內之士力耕不足糧饟，\n女子紡績不足衣服。\n古者嘗竭天下之資財以奉其上，\n猶自以為不足也。\n\n無異故云，\n事勢之流，\n相激使然，\n曷足怪焉。\n\n"}
{"id": "KR2a0001_400", "series": "KR2a0001", "text": "\n4.1《吳太伯世家第一》\n\n吳太伯，\n太伯弟仲雍，\n皆周太王之子，\n而王季歷之兄也。\n季歷賢，\n而有聖子昌，\n太王欲立季歷以及昌，\n於是太伯、\n仲雍二人乃犇荊蠻，\n文身斷髮，\n示不可用，\n以避季歷。\n季歷果立，\n是為王季，\n而昌為文王。\n太伯之犇荊蠻，\n自號句吳。\n荊蠻義之，\n從而歸之千餘家，\n立為吳太伯。\n\n太伯卒，\n無子，\n弟仲雍立，\n是為吳仲雍。\n仲雍卒，\n子季簡立。\n季簡卒，\n子叔達立。\n叔達卒，\n子周章立。\n是時周武王克殷，\n求太伯、\n仲雍之後，\n得周章。\n周章已君吳，\n因而封之。\n乃封周章弟虞仲於周之北故夏虛，\n是為虞仲，\n列為諸侯。\n\n周章卒，\n子熊遂立。\n熊遂卒，\n子柯相立。\n柯相卒，\n子彊鳩夷立。\n彊鳩夷卒，\n子餘橋疑吾立。\n餘橋疑吾卒，\n子柯盧立。\n柯盧卒，\n子周繇立。\n周繇卒，\n子屈羽立。\n屈羽卒，\n子夷吾立。\n夷吾卒，\n子禽處立。\n禽處卒，\n子轉立。\n轉卒，\n子頗高立。\n頗高卒，\n子句卑立。\n是時晉獻公滅周北虞公，\n以開晉伐虢也。\n句卑卒，\n子去齊立。\n去齊卒，\n子壽夢立。\n壽夢立而吳始益大，\n稱王。\n\n自太伯作吳，\n五世而武王克殷，\n封其後為二：\n其一虞，\n在中國；\n其一吳，\n在夷蠻。\n十二世而晉滅中國之虞。\n中國之虞滅二世，\n而夷蠻之吳興。\n大凡從太伯至壽夢十九世。\n\n王壽夢二年，\n楚之亡大夫申公巫臣怨楚將子反而犇晉，\n自晉使吳，\n教吳用兵乘車，\n令其子為吳行人，\n吳於是始通於中國。\n吳伐楚。\n十六年，\n楚共王伐吳，\n至衡山。\n\n二十五年，\n王壽夢卒。\n壽夢有子四人，\n長曰諸樊，\n次曰餘祭，\n次曰餘眜，\n次曰季札。\n季札賢，\n而壽夢欲立之，\n季札讓不可，\n於是乃立長子諸樊，\n攝行事當國。\n\n王諸樊元年，\n諸樊已除喪，\n讓位季札。\n季札謝曰：\n「曹宣公之卒也，\n諸侯與曹人不義曹君，\n將立子臧，\n子臧去之，\n以成曹君，\n君子曰\n『能守節矣』。\n君義嗣，\n誰敢干君！\n有國，\n非吾節也。\n札雖不材，\n願附於子臧之義。」\n吳人固立季札，\n季札棄其室而耕，\n乃舍之。\n秋，吳伐楚，\n楚敗我師。\n四年，\n晉平公初立。\n\n十三年，\n王諸樊卒。\n有命授弟餘祭，\n欲傳以次，\n必致國於季札而止，\n以稱先王壽夢之意，\n且嘉季札之義，\n兄弟皆欲致國，\n令以漸至焉。\n季札封於延陵，\n故號曰延陵季子。\n\n王餘祭三年，\n齊相慶封有罪，\n自齊來犇吳。\n吳予慶封朱方之縣，\n以為奉邑，\n以女妻之，\n富於在齊。\n\n四年，\n吳使季札聘於魯，\n請觀周樂。\n為歌《周南》、\n《召南》。\n曰：\n「美哉，\n始基之矣，\n猶未也。\n然勤而不怨。」\n歌《邶》、\n《鄘》、\n《衛》。\n曰：\n「美哉，\n淵乎，\n憂而不困者也。\n吾聞衛康叔、\n武公之德如是，\n是其《衛風》乎？」\n歌《王》。\n曰：\n「美哉，\n思而不懼，\n其周之東乎？」\n歌《鄭》。\n曰：\n「其細已甚，\n民不堪也，\n是其先亡乎？」\n歌《齊》。\n曰：\n「美哉，\n泱泱乎大風也哉。\n表東海者，\n其太公乎？\n國未可量也。」\n歌《豳》。\n曰：\n「善哉，\n蕩蕩乎，\n樂而不淫，\n其周公之東乎？」\n歌《秦》。\n曰：\n「此之謂夏聲。\n夫能夏則大，\n大之至也，\n其周之舊乎？」\n歌《魏》。\n曰：\n「美哉，\n渢渢乎，\n大而寬，\n儉而易，\n行以德輔，\n此則盟主也。」\n歌《唐》。\n曰：\n「思深哉，\n其有陶唐氏之遺風乎？\n不然，\n何憂之遠也？\n非令德之後，\n誰能若是！」\n歌《陳》。\n曰：\n「國無主，\n其能久乎？」\n自《鄶》以下，\n無譏焉。\n歌《小雅》。\n曰：\n「美哉，\n思而不貳，\n怨而不言，\n其周德之衰乎？\n猶有先王之遺民也。」\n歌《大雅》。\n曰：\n「廣哉，\n熙熙乎，\n曲而有直體，\n其文王之德乎？」\n歌《頌》。\n曰：\n「至矣哉，\n直而不倨，\n曲而不詘，\n近而不偪，\n遠而不攜，\n遷而不淫，\n復而不厭，\n哀而不愁，\n樂而不荒，\n用而不匱，\n廣而不宣，\n施而不費，\n取而不貪，\n處而不厎，\n行而不流。\n五聲和，\n八風平，\n節有度，\n守有序，\n盛德之所同也。」\n見舞《象箾》、\n《南籥》者，\n曰：\n「美哉，\n猶有感。」\n見舞《大武》，\n曰：\n「美哉，\n周之盛也其若此乎？」\n見舞《韶護》者，\n曰：\n「聖人之弘也，\n猶有慚德，\n聖人之難也！」\n見舞《大夏》，\n曰：\n「美哉，\n勤而不德！\n非禹其誰能及之？」\n見舞《招箾》，\n曰：\n「德至矣哉，\n大矣，\n如天之無不燾也，\n如地之無不載也，\n雖甚盛德，\n無以加矣。\n觀止矣，\n若有他樂，\n吾不敢觀。」\n\n去魯，\n遂使齊。\n說晏平仲曰：\n「子速納邑與政。\n無邑無政，\n乃免於難。\n齊國之政將有所歸；\n未得所歸，\n難未息也。」\n故晏子因陳桓子以納政與邑，\n是以免於欒高之難。\n\n去齊，\n使於鄭。\n見子產，\n如舊交。\n謂子產曰：\n「鄭之執政侈，\n難將至矣，\n政必及子。\n子為政，\n慎以禮。\n不然，\n鄭國將敗。」\n去鄭，\n適衛。\n說蘧瑗、\n史狗、\n史鰌、\n公子荊、\n公叔發、\n公子朝曰：\n「衛多君子，\n未有患也。」\n\n自衛如晉，\n將舍於宿，\n聞鍾聲，\n曰：\n「異哉！\n吾聞之，\n辯而不德，\n必加於戮。\n夫子獲罪於君以在此，\n懼猶不足，\n而又可以畔乎？\n夫子之在此，\n猶燕之巢于幕也。\n君在殯而可以樂乎？」\n遂去之。\n文子聞之，\n終身不聽琴瑟。\n\n適晉，\n說趙文子、\n韓宣子、\n魏獻子曰：\n「晉國其萃於三家乎！」\n將去，\n謂叔向曰：\n「吾子勉之！\n君侈而多良，\n大夫皆富，\n政將在三家。\n吾子直，\n必思自免於難。」\n\n季札之初使，\n北過徐君。\n徐君好季札劍，\n口弗敢言。\n季札心知之，\n為使上國，\n未獻。\n還至徐，\n徐君已死，\n於是乃解其寶劍，\n繫之徐君冢樹而去。\n從者曰：\n「徐君已死，\n尚誰予乎？」\n季子曰：\n「不然。\n始吾心已許之，\n豈以死倍吾心哉！」\n\n七年，\n楚公子圍弒其王夾敖而代立，\n是為靈王。\n十年，\n楚靈王會諸侯而以伐吳之朱方，\n以誅齊慶封。\n吳亦攻楚，\n取三邑而去。\n十一年，\n楚伐吳，\n至雩婁。\n十二年，\n楚復來伐，\n次於乾谿，\n楚師敗走。\n\n十七年，\n王餘祭卒，\n弟餘眜立。\n王餘眜二年，\n楚公子棄疾弒其君靈王代立焉。\n\n四年，\n王餘眜卒，\n欲授弟季札。\n季札讓，\n逃去。\n於是吳人曰：\n「先王有命，\n兄卒弟代立，\n必致季子。\n季子今逃位，\n則王餘眜後立。\n今卒，\n其子當代。」\n乃立王餘眜之子僚為王。\n\n王僚二年，\n公子光伐楚，\n敗而亡王舟。\n光懼，\n襲楚，\n復得王舟而還。\n\n五年，\n楚之亡臣伍子胥來犇，\n公子光客之。\n公子光者，\n王諸樊之子也。\n常以為吾父兄弟四人，\n當傳至季子。\n季子即不受國，\n光父先立。\n即不傳季子，\n光當立。\n陰納賢士，\n欲以襲王僚。\n\n八年，\n吳使公子光伐楚，\n敗楚師，\n迎楚故太子建母於居巢以歸。\n因北伐，\n敗陳、\n蔡之師。\n九年，\n公子光伐楚，\n拔居巢、\n鍾離。\n初，楚邊邑卑梁氏之處女與吳邊邑之女爭桑，\n二女家怒相滅，\n兩國邊邑長聞之，\n怒而相攻，\n滅吳之邊邑。\n吳王怒，\n故遂伐楚，\n取兩都而去。\n\n伍子胥之初犇吳，\n說吳王僚以伐楚之利。\n公子光曰：\n「胥之父兄為僇於楚，\n欲自報其仇耳。\n未見其利。」\n於是伍員知光有他志，\n乃求勇士專諸，\n見之光。\n光喜，\n乃客伍子胥。\n子胥退而耕於野，\n以待專諸之事。\n\n十二年冬，\n楚平王卒。\n十三年春，\n吳欲因楚喪而伐之，\n使公子蓋餘、\n燭庸以兵圍楚之六、\n灊。使季札於晉，\n以觀諸侯之變。\n楚發兵絕吳兵後，\n吳兵不得還。\n於是吳公子光曰：\n「此時不可失也。」\n告專諸曰：\n「不索何獲！\n我真王嗣，\n當立，\n吾欲求之。\n季子雖至，\n不吾廢也。」\n專諸曰：\n「王僚可殺也。\n母老子弱，\n而兩公子將兵攻楚，\n楚絕其路。\n方今吳外困於楚，\n而內空無骨鯁之臣，\n是無柰我何。」\n光曰：\n「我身，\n子之身也。」\n四月丙子，\n光伏甲士於窟室，\n而謁王僚飲。\n王僚使兵陳於道，\n自王宮至光之家，\n門階戶席，\n皆王僚之親也，\n人夾持鈹。\n公子光詳為足疾，\n入于窟室，\n使專諸置匕首於炙魚之中以進食。\n手匕首刺王僚，\n鈹交於匈，\n遂弒王僚。\n公子光竟代立為王，\n是為吳王闔廬。\n闔廬乃以專諸子為卿。\n\n季子至，\n曰：\n「苟先君無廢祀，\n民人無廢主，\n社稷有奉，\n乃吾君也。\n吾敢誰怨乎？\n哀死事生，\n以待天命。\n非我生亂，\n立者從之，\n先人之道也。」\n復命，\n哭僚墓，\n復位而待。\n吳公子燭庸、\n蓋餘二人將兵遇圍於楚者，\n聞公子光弒王僚自立，\n乃以其兵降楚，\n楚封之於舒。\n\n王闔廬元年，\n舉伍子胥為行人而與謀國事。\n楚誅伯州犂，\n其孫伯嚭亡奔吳，\n吳以為大夫。\n\n三年，\n吳王闔廬與子胥、\n伯嚭將兵伐楚，\n拔舒，\n殺吳亡將二公子。\n光謀欲入郢，\n將軍孫武曰：\n「民勞，\n未可，\n待之。」\n四年，\n伐楚，\n取六與灊。\n五年，\n伐越，\n敗之。\n六年，\n楚使子常囊瓦伐吳。\n迎而擊之，\n大敗楚軍於豫章，\n取楚之居巢而還。\n\n九年，\n吳王闔廬請伍子胥、\n孫武曰：\n「始子之言郢未可入，\n令果如何？」\n二子對曰：\n「楚將子常貪，\n而唐、\n蔡皆怨之。\n王必欲大伐，\n必得唐、\n蔡乃可。」\n闔廬從之，\n悉興師，\n與唐、\n蔡西伐楚，\n至於漢水。\n楚亦發兵拒吳，\n夾水陳。\n吳王闔廬弟夫概欲戰，\n闔廬弗許。\n夫概曰：\n「王已屬臣兵，\n兵以利為上，\n尚何待焉？」\n遂以其部五千人襲冒楚，\n楚兵大敗，\n走。於是吳王遂縱兵追之。\n比至郢，\n五戰，\n楚五敗。\n楚昭王亡出郢，\n奔鄖。\n鄖公弟欲弒昭王，\n昭王與鄖公犇隨。\n而吳兵遂入郢。\n子胥、\n伯嚭鞭平王之尸以報父讎。\n\n十年春，\n越聞吳王之在郢，\n國空，\n乃伐吳。\n吳使別兵擊越。\n楚告急秦，\n秦遣兵救楚擊吳，\n吳師敗。\n闔廬弟夫概見秦越交敗吳，\n吳王留楚不去，\n夫概亡歸吳而自立為吳王。\n闔廬聞之，\n乃引兵歸，\n攻夫概。\n夫概敗奔楚。\n楚昭王乃得以九月復入郢，\n而封夫概於堂谿，\n為堂谿氏。\n十一年，\n吳王使太子夫差伐楚，\n取番。\n楚恐而去郢徙鄀。\n\n十五年，\n孔子相魯。\n\n十九年夏，\n吳伐越，\n越王句踐迎擊之檇李。\n越使死士挑戰，\n三行造吳師，\n呼，自剄。\n吳師觀之，\n越因伐吳，\n敗之姑蘇，\n傷吳王闔廬指，\n軍卻七里。\n吳王病傷而死。\n闔廬使立太子夫差，\n謂曰：\n「爾而忘句踐殺汝父乎？」\n對曰：\n「不敢！」\n三年，\n乃報越。\n\n王夫差元年，\n以大夫伯嚭為太宰。\n習戰射，\n常以報越為志。\n二年，\n吳王悉精兵以伐越，\n敗之夫椒，\n報姑蘇也。\n越王句踐乃以甲兵五千人棲於會稽，\n使大夫種因吳太宰嚭而行成，\n請委國為臣妾。\n吳王將許之，\n伍子胥諫曰：\n「昔有過氏殺斟灌以伐斟尋，\n滅夏后帝相。\n帝相之妃后緡方娠，\n逃於有仍而生少康。\n少康為有仍牧正。\n有過又欲殺少康，\n少康奔有虞。\n有虞思夏德，\n於是妻之以二女而邑之於綸，\n有田一成，\n有眾一旅。\n後遂收夏眾，\n撫其官職。\n使人誘之，\n遂滅有過氏，\n復禹之績，\n祀夏配天，\n不失舊物。\n今吳不如有過之彊，\n而句踐大於少康。\n今不因此而滅之，\n又將寬之，\n不亦難乎！\n且句踐為人能辛苦，\n今不滅，\n後必悔之。」\n吳王不聽，\n聽太宰嚭，\n卒許越平，\n與盟而罷兵去。\n\n七年，\n吳王夫差聞齊景公死而大臣爭寵，\n新君弱，\n乃興師北伐齊。\n子胥諫曰：\n「越王句踐食不重味，\n衣不重采，\n弔死問疾，\n且欲有所用其眾。\n此人不死，\n必為吳患。\n今越在腹心疾而王不先，\n而務齊，\n不亦謬乎！」\n吳王不聽，\n遂北伐齊，\n敗齊師於艾陵。\n至繒，\n召魯哀公而徵百牢。\n季康子使子貢以周禮說太宰嚭，\n乃得止。\n因留略地於齊魯之南。\n九年，\n為騶伐魯，\n至，與魯盟乃去。\n十年，\n因伐齊而歸。\n十一年，\n復北伐齊。\n\n越王句踐率其眾以朝吳，\n厚獻遺之，\n吳王喜。\n唯子胥懼，\n曰：\n「是棄吳也。」\n諫曰：\n「越在腹心，\n今得志於齊，\n猶石田，\n無所用。\n且《盤庚之誥》有顛越勿遺，\n商之以興。」\n吳王不聽，\n使子胥於齊，\n子胥屬其子於齊鮑氏，\n還報吳王。\n吳王聞之，\n大怒，\n賜子胥屬鏤之劍以死。\n將死，\n曰：\n「樹吾墓上以梓，\n令可為器。\n抉吾眼置之吳東門，\n以觀越之滅吳也。」\n\n齊鮑氏弒齊悼公。\n吳王聞之，\n哭於軍門外三日，\n乃從海上攻齊。\n齊人敗吳，\n吳王乃引兵歸。\n\n十三年，\n吳召魯、\n衛之君會於橐皋。\n\n十四年春，\n吳王北會諸侯於黃池，\n欲霸中國以全周室。\n六月丙子，\n越王句踐伐吳。\n乙酉，\n越五千人與吳戰。\n丙戌，\n虜吳太子友。\n丁亥。\n入吳。\n吳人告敗於王夫差，\n夫差惡其聞也。\n或泄其語，\n吳王怒，\n斬七人於幕下。\n七月辛丑，\n吳王與晉定公爭長。\n吳王曰：\n「於周室我為長。」\n晉定公曰：\n「於姬姓我為伯。」\n趙鞅怒，\n將伐吳，\n乃長晉定公。\n吳王已盟，\n與晉別，\n欲伐宋。\n太宰嚭曰：\n「可勝而不能居也。」\n乃引兵歸國。\n國亡太子，\n內空，\n王居外久，\n士皆罷敝，\n於是乃使厚幣以與越平。\n\n十五年，\n齊田常殺簡公。\n\n十八年，\n越益彊。\n越王句踐率兵復伐敗吳師於笠澤。\n楚滅陳。\n\n二十年，\n越王句踐復伐吳。\n一二十一年，\n遂圍吳。\n二十三年十一月丁卯，\n越敗吳。\n越王句踐欲遷吳王夫差於甬東，\n予百家居之。\n吳王曰：\n「孤老矣，\n不能事君王也。\n吾悔不用子胥之言，\n自令陷此。」\n遂自剄死。\n越王滅吳，\n誅太宰嚭，\n以為不忠，\n而歸。\n\n太史公曰：\n孔子言\n「太伯可謂至德矣，\n三以天下讓，\n民無得而稱焉」。\n余讀《春秋》古文，\n乃知中國之虞與荊蠻句吳兄弟也。\n延陵季子之仁心，\n慕義無窮，\n見微而知清濁。\n嗚呼，\n又何其閎覽博物君子也！\n\n4.2《齊太公世家第二》\n\n太公望呂尚者，\n東海上人。\n其先祖嘗為四嶽，\n佐禹平水土甚有功。\n虞夏之際封於呂，\n或封於申，\n姓姜氏。\n夏商之時，\n申、呂或封枝庶子孫，\n或為庶人，\n尚其後苗裔也。\n本姓姜氏，\n從其封姓，\n故曰呂尚。\n\n呂尚蓋嘗窮困，\n年老矣，\n以漁釣奸周西伯。\n西伯將出獵，\n卜之，\n曰\n「所獲非龍非螭，\n非虎非羆，\n所獲霸王之輔」。\n於是周西伯獵，\n果遇太公於渭之陽，\n與語大說，\n曰：\n「自吾先君太公曰\n『當有聖人適周，\n周以興』。\n子真是邪？\n吾太公望子久矣。」\n故號之曰\n「太公望」，\n載與俱歸，\n立為師。\n\n或曰，\n太公博聞，\n嘗事紂。\n紂無道，\n去之。\n游說諸侯，\n無所遇，\n而卒西歸周西伯。\n或曰，\n呂尚處士，\n隱海濱。\n周西伯拘羑里，\n散宜生、\n閎夭素知而招呂尚。\n呂尚亦曰\n「吾聞西伯賢，\n又善養老，\n盍往焉」。\n三人者為西伯求美女奇物，\n獻之於紂，\n以贖西伯。\n西伯得以出，\n反國。\n言呂尚所以事周雖異，\n然要之為文武師。\n\n周西伯昌之脫羑里歸，\n與呂尚陰謀修德以傾商政，\n其事多兵權與奇計，\n故後世之言兵及周之陰權皆宗太公為本謀。\n周西伯政平，\n及斷虞芮之訟，\n而詩人稱西伯受命曰文王。\n伐崇、\n密須、\n犬夷，\n大作豐邑。\n天下三分，\n其二歸周者，\n太公之謀計居多。\n\n文王崩，\n武王即位。\n九年，\n欲修文王業，\n東伐以觀諸侯集否。\n師行，\n師尚父左杖黃鉞，\n右把白旄以誓，\n曰：\n「蒼兕蒼兕，\n總爾眾庶，\n與爾舟楫，\n後至者斬！」\n遂至盟津。\n諸侯不期而會者八百諸侯。\n諸侯皆曰：\n「紂可伐也。」\n武王曰：\n「未可。」\n還師，\n與太公作此《太誓》。\n\n居二年，\n紂殺王子比干，\n囚箕子。\n武王將伐紂，\n卜龜兆，\n不吉，\n風雨暴至。\n群公盡懼，\n唯太公彊之勸武王，\n武王於是遂行。\n十一年正月甲子，\n誓於牧野，\n伐商紂。\n紂師敗績。\n紂反走，\n登鹿臺，\n遂追斬紂。\n明日，\n武王立于社，\n群公奉明水，\n衛康叔封布采席，\n師尚父牽牲，\n史佚策祝，\n以告神討紂之罪。\n散鹿臺之錢，\n發鉅橋之粟，\n以振貧民。\n封比干墓，\n釋箕子囚。\n遷九鼎，\n脩周政，\n與天下更始。\n師尚父謀居多。\n\n於是武王已平商而王天下，\n封師尚父於齊營丘。\n東就國，\n道宿行遲。\n逆旅之人曰：\n「吾聞時難得而易失。\n客寢甚安，\n殆非就國者也。」\n太公聞之，\n夜衣而行，\n犂明至國。\n萊侯來伐，\n與之爭營丘。\n營丘邊萊。\n萊人，\n夷也，\n會紂之亂而周初定，\n未能集遠方，\n是以與太公爭國。\n\n太公至國，\n脩政，\n因其俗，\n簡其禮，\n通商工之業，\n便魚鹽之利，\n而人民多歸齊，\n齊為大國。\n及周成王少時，\n管蔡作亂，\n淮夷畔周，\n乃使召康公命太公曰：\n「東至海，\n西至河，\n南至穆陵，\n北至無棣，\n五侯九伯，\n實得征之。」\n齊由此得征伐，\n為大國。\n都營丘。\n\n蓋太公之卒百有餘年，\n子丁公呂伋立。\n丁公卒，\n子乙公得立。\n乙公卒，\n子癸公慈母立。\n癸公卒，\n子哀公不辰立。\n\n哀公時，\n紀侯譖之周，\n周烹哀公而立其弟靜，\n是為胡公。\n胡公徙都薄姑，\n而當周夷王之時。\n\n哀公之同母少弟山怨胡公，\n乃與其黨率營丘人襲攻殺胡公而自立，\n是為獻公。\n獻公元年，\n盡逐胡公子，\n因徙薄姑都，\n治臨菑。\n\n九年，\n獻公卒，\n子武公壽立。\n武公九年，\n周厲王出奔，\n居彘。\n十年，\n王室亂，\n大臣行政，\n號曰\n「共和」。\n二十四年，\n周宣王初立。\n\n二十六年，\n武公卒，\n子厲公無忌立。\n厲公暴虐，\n故胡公子復入齊，\n齊人欲立之，\n乃與攻殺厲公。\n胡公子亦戰死。\n齊人乃立厲公子赤為君，\n是為文公，\n而誅殺厲公者七十人。\n\n文公十二年卒，\n子成公脫立。\n成公九年卒，\n子莊公購立。\n\n莊公二十四年，\n犬戎殺幽王，\n周東徙雒。\n秦始列為諸侯。\n五十六年，\n晉弒其君昭侯。\n六十四年，\n莊公卒，\n子釐公祿甫立。\n\n釐公九年，\n魯隱公初立。\n十九年，\n魯桓公弒其兄隱公而自立為君。\n\n二十五年，\n北戎伐齊。\n鄭使太子忽來救齊，\n齊欲妻之。\n忽曰：\n「鄭小齊大，\n非我敵。」\n遂辭之。\n\n三十二年，\n釐公同母弟夷仲年死。\n其子曰公孫無知，\n釐公愛之，\n令其秩服奉養比太子。\n\n三十三年，\n釐公卒，\n太子諸兒立，\n是為襄公。\n\n襄公元年，\n始為太子時，\n嘗與無知鬭，\n及立，\n絀無知秩服，\n無知怨。\n\n四年，\n魯桓公與夫人如齊。\n齊襄公故嘗私通魯夫人。\n魯夫人者，\n襄公女弟也，\n自釐公時嫁為魯桓公婦，\n及桓公來而襄公復通焉。\n魯桓公知之，\n怒夫人，\n夫人以告齊襄公。\n齊襄公與魯君飲，\n醉之，\n使力士彭生抱上魯君車，\n因拉殺魯桓公，\n桓公下車則死矣。\n魯人以為讓，\n而齊襄公殺彭生以謝魯。\n\n八年，\n伐紀，\n紀遷去其邑。\n\n十二年，\n初，襄公使連稱、\n管至父戍葵丘，\n瓜時而往，\n及瓜而代。\n往戍一歲，\n卒瓜時而公弗為發代。\n或為請代，\n公弗許。\n故此二人怒，\n因公孫無知謀作亂。\n連稱有從妹在公宮，\n無寵，\n使之閒襄公，\n曰\n「事成以女為無知夫人」。\n冬十二月，\n襄公游姑棼，\n遂獵沛丘。\n見彘，\n從者曰\n「彭生」。\n公怒，\n射之，\n彘人立而啼。\n公懼，\n墜車傷足，\n失屨。\n反而鞭主屨者茀三百。\n茀出宮。\n而無知、\n連稱、\n管至父等聞公傷，\n乃遂率其眾襲宮。\n逢主屨茀，\n茀曰：\n「且無入驚宮，\n驚宮未易入也。」\n無知弗信，\n茀示之創，\n乃信之。\n待宮外，\n令茀先入。\n茀先入，\n即匿襄公戶閒。\n良久，\n無知等恐，\n遂入宮。\n茀反與宮中及公之幸臣攻無知等，\n不勝，\n皆死。\n無知入宮，\n求公不得。\n或見人足於戶閒，\n發視，\n乃襄公，\n遂弒之，\n而無知自立為齊君。\n\n桓公元年春，\n齊君無知游於雍林。\n雍林人嘗有怨無知，\n及其往游，\n雍林人襲殺無知，\n告齊大夫曰：\n「無知弒襄公自立，\n臣謹行誅。\n唯大夫更立公子之當立者，\n唯命是聽。」\n\n初，\n襄公之醉殺魯桓公，\n通其夫人，\n殺誅數不當，\n淫於婦人，\n數欺大臣，\n群弟恐禍及，\n故次弟糾奔魯。\n其母魯女也。\n管仲、\n召忽傅之。\n次弟小白奔莒，\n鮑叔傅之。\n小白母，\n衛女也，\n有寵於釐公。\n小白自少好善大夫高傒。\n及雍林人殺無知，\n議立君，\n高、國先陰召小白於莒。\n魯聞無知死，\n亦發兵送公子糾，\n而使管仲別將兵遮莒道，\n射中小白帶鉤。\n小白詳死，\n管仲使人馳報魯。\n魯送糾者行益遲，\n六日至齊，\n則小白已入，\n高傒立之，\n是為桓公。\n\n桓公之中鉤，\n詳死以誤管仲，\n已而載溫車中馳行，\n亦有高、\n國內應，\n故得先入立，\n發兵距魯。\n秋，與魯戰于乾時，\n魯兵敗走，\n齊兵掩絕魯歸道。\n齊遺魯書曰：\n「子糾兄弟，\n弗忍誅，\n請魯自殺之。\n召忽、\n管仲讎也，\n請得而甘心醢之。\n不然，\n將圍魯。」\n魯人患之，\n遂殺子糾于笙瀆。\n召忽自殺，\n管仲請囚。\n桓公之立，\n發兵攻魯，\n心欲殺管仲。\n鮑叔牙曰：\n「臣幸得從君，\n君竟以立。\n君之尊，\n臣無以增君。\n君將治齊，\n即高傒與叔牙足也。\n君且欲霸王，\n非管夷吾不可。\n夷吾所居國國重，\n不可失也。」\n於是桓公從之。\n乃詳為召管仲欲甘心，\n實欲用之。\n管仲知之，\n故請往。\n鮑叔牙迎受管仲，\n及堂阜而脫桎梏，\n齋祓而見桓公。\n桓公厚禮以為大夫，\n任政。\n\n桓公既得管仲，\n與鮑叔、\n隰朋、\n高傒修齊國政，\n連五家之兵，\n設輕重魚鹽之利，\n以贍貧窮，\n祿賢能，\n齊人皆說。\n\n二年，\n伐滅郯，\n郯子奔莒。\n初，桓公亡時，\n過郯，\n郯無禮，\n故伐之。\n\n五年，\n伐魯，\n魯將師敗。\n魯莊公請獻遂邑以平，\n桓公許，\n與魯會柯而盟。\n魯將盟，\n曹沬以匕首劫桓公於壇上，\n曰：\n「反魯之侵地！」\n桓公許之。\n已而曹沬去匕首，\n北面就臣位。\n桓公後悔，\n欲無與魯地而殺曹沬。\n管仲曰：\n「夫劫許之而倍信殺之，\n愈一小快耳，\n而棄信於諸侯，\n失天下之援，\n不可。」\n於是遂與曹沬三敗所亡地於魯。\n諸侯聞之，\n皆信齊而欲附焉。\n七年，\n諸侯會桓公於甄，\n而桓公於是始霸焉。\n\n十四年，\n陳厲公子完，\n號敬仲，\n來奔齊。\n齊桓公欲以為卿，\n讓；於是以為工正。\n田成子常之祖也。\n\n二十三年，\n山戎伐燕。\n燕告急於齊。\n齊桓公救燕，\n遂伐山戎，\n至于孤竹而還。\n燕莊公遂送桓公入齊境。\n桓公曰：\n「非天子，\n諸侯相送不出境，\n吾不可以無禮於燕。」\n於是分溝割燕君所至與燕，\n命燕君復修召公之政，\n納貢于周，\n如成康之時。\n諸侯聞之，\n皆從齊。\n\n二十七年，\n魯湣公母曰哀姜，\n桓公女弟也。\n哀姜淫於魯公子慶父，\n慶父弒湣公，\n哀姜欲立慶父，\n魯人更立釐公。\n桓公召哀姜，\n殺之。\n\n二十八年，\n衛文公有狄亂，\n告急於齊。\n齊率諸侯城楚丘而立衛君。\n\n二十九年，\n桓公與夫人蔡姬戲船中。\n蔡姬習水，\n蕩公，\n公懼，\n止之，\n不止，\n出船，\n怒，歸蔡姬，\n弗絕。\n蔡亦怒，\n嫁其女。\n桓公聞而怒，\n興師往伐。\n\n三十年春，\n齊桓公率諸侯伐蔡，\n蔡潰。\n遂伐楚。\n楚成王興師問曰：\n「何故涉吾地？」\n管仲對曰：\n「昔召康公命我先君太公曰：\n『五侯九伯，\n若實征之，\n以夾輔周室。』\n賜我先君履東至海，\n西至河，\n南至穆陵，\n北至無棣。\n楚貢包茅不入，\n王祭不具，\n是以來責。\n昭王南征不復，\n是以來問。」\n楚王曰：\n「貢之不入，\n有之，\n寡人罪也，\n敢不共乎！\n昭王之出不復，\n君其問之水濱。」\n齊師進次于陘。\n夏，楚王使屈完將兵扞齊，\n齊師退次召陵。\n桓公矜屈完以其眾。\n屈完曰：\n「君以道則可；\n若不，\n則楚方城以為城，\n江、漢以為溝，\n君安能進乎？」\n乃與屈完盟而去。\n過陳，\n陳袁濤塗詐齊，\n令出東方，\n覺。秋，\n齊伐陳。\n是歲，\n晉殺太子申生。\n\n三十五年夏，\n會諸侯于葵丘。\n周襄王使宰孔賜桓公文武胙、\n彤弓矢、\n大路，\n命無拜。\n桓公欲許之，\n管仲曰\n「不可」，\n乃下拜受賜。\n秋，復會諸侯於葵丘，\n益有驕色。\n周使宰孔會。\n諸侯頗有叛者。\n晉侯病，\n後，遇宰孔。\n宰孔曰：\n「齊侯驕矣，\n弟無行。」\n從之。\n是歲，\n晉獻公卒，\n里克殺奚齊、\n卓子，\n秦穆公以夫人入公子夷吾為晉君。\n桓公於是討晉亂，\n至高梁，\n使隰朋立晉君，\n還。\n\n是時周室微，\n唯齊、\n楚、秦、\n晉為彊。\n晉初與會，\n獻公死，\n國內亂。\n秦穆公辟遠，\n不與中國會盟。\n楚成王初收荊蠻有之，\n夷狄自置。\n唯獨齊為中國會盟，\n而桓公能宣其德，\n故諸侯賓會。\n於是桓公稱曰：\n「寡人南伐至召陵，\n望熊山；\n北伐山戎、\n離枝、\n孤竹；\n西伐大夏，\n涉流沙；\n束馬懸車登太行，\n至卑耳山而還。\n諸侯莫違寡人。\n寡人兵車之會三，\n乘車之會六，\n九合諸侯，\n一匡天下。\n昔三代受命，\n有何以異於此乎？\n吾欲封泰山，\n禪梁父。」\n管仲固諫，\n不聽；\n乃說桓公以遠方珍怪物至乃得封，\n桓公乃止。\n\n三十八年，\n周襄王弟帶與戎、\n翟合謀伐周，\n齊使管仲平戎於周。\n周欲以上卿禮管仲，\n管仲頓首曰：\n「臣陪臣，\n安敢！」\n三讓，\n乃受下卿禮以見。\n三十九年，\n周襄王弟帶來奔齊。\n齊使仲孫請王，\n為帶謝。\n襄王怒，\n弗聽。\n\n四十一年，\n秦穆公虜晉惠公，\n復歸之。\n是歲，\n管仲、\n隰朋皆卒。\n管仲病，\n桓公問曰：\n「群臣誰可相者？」\n管仲曰：\n「知臣莫如君。」\n公曰：\n「易牙如何？」\n對曰：\n「殺子以適君，\n非人情，\n不可。」\n公曰：\n「開方如何？」\n對曰：\n「倍親以適君，\n非人情，\n難近。」\n公曰：\n「豎刀如何？」\n對曰：\n「自宮以適君，\n非人情，\n難親。」\n管仲死，\n而桓公不用管仲言，\n卒近用三子，\n三子專權。\n\n四十二年，\n戎伐周，\n周告急於齊，\n齊令諸侯各發卒戍周。\n是歲，\n晉公子重耳來，\n桓公妻之。\n\n四十三年。\n初，齊桓公之夫人三：\n曰王姬、\n徐姬、\n蔡姬，\n皆無子。\n桓公好內，\n多內寵，\n如夫人者六人，\n長衛姬，\n生無詭；\n少衛姬，\n生惠公元；\n鄭姬，\n生孝公昭；\n葛嬴，\n生昭公潘；\n密姬，\n生懿公商人；\n宋華子，\n生公子雍。\n桓公與管仲屬孝公於宋襄公，\n以為太子。\n雍巫有寵於衛共姬，\n因宦者豎刀以厚獻於桓公，\n亦有寵，\n桓公許之立無詭。\n管仲卒，\n五公子皆求立。\n各十月乙亥，\n齊桓公卒。\n易牙入，\n與豎刀因內寵殺群吏，\n而立公子無詭為君。\n太子昭奔宋。\n\n桓公病，\n五公子各樹黨爭立。\n及桓公卒，\n遂相攻，\n以故宮中空，\n莫敢棺。\n桓公尸在床上六十七日，\n尸蟲出于戶。\n十二月乙亥，\n無詭立，\n乃棺赴。\n辛巳夜，\n斂殯。\n\n桓公十有餘子，\n要其後立者五人；\n無詭立三月死，\n無謚；\n次孝公；\n次昭公；\n次懿公；\n次惠公。\n孝公元年三月，\n宋襄公率諸侯兵送齊太子昭而伐齊。\n齊人恐，\n殺其君無詭。\n齊人將立太子昭，\n四公子之徒攻太子，\n太子走宋，\n宋遂與齊人四公子戰。\n五月，\n宋敗齊四公子師而立太子昭，\n是為齊孝公。\n宋以桓公與管仲屬之太子，\n故來征之。\n以亂故，\n八月乃葬齊桓公。\n\n六年春，\n齊伐宋，\n以其不同盟于齊也。\n夏，宋襄公卒。\n七年，\n晉文公立。\n\n十年，\n孝公卒，\n孝公弟潘因衛公子開方殺孝公子而立潘，\n是為昭公。\n昭公，\n桓公子也，\n其母曰葛嬴。\n\n昭公元年，\n晉文公敗楚於城濮，\n而會諸侯踐土，\n朝周，\n天子使晉稱伯。\n六年，\n翟侵齊。\n晉文公卒。\n秦兵敗於殽。\n十二年，\n秦穆公卒。\n\n十九年五月，\n昭公卒，\n子舍立為齊君。\n舍之母無寵於昭公，\n國人莫畏。\n昭公之弟商人以桓公死爭立而不得，\n陰交賢士，\n附愛百姓，\n百姓說。\n及昭公卒，\n子舍立，\n孤弱，\n即與眾十月即墓上弒齊君舍，\n而商人自立，\n是為懿公。\n懿公，\n桓公子也，\n其母曰密姬。\n\n懿公四年春，\n初，懿公為公子時，\n與丙戎之父獵，\n爭獲不勝，\n及即位，\n斷丙戎父足，\n而使丙戎僕。\n庸職之妻好，\n公內之宮，\n使庸職驂乘。\n五月，\n懿公游於申池，\n二人浴，\n戲。職曰：\n「斷足子！」\n戎曰：\n「奪妻者！」\n二人俱病此言，\n乃怨。\n謀與公游竹中，\n二人弒懿公車上；\n棄竹中而亡去。\n\n懿公之立，\n驕，民不附。\n齊人廢其子而迎公子元於衛，\n立之，\n是為惠公。\n惠公，\n桓公子也。\n其母衛女，\n曰少衛姬，\n避齊亂，\n故在衛。\n\n惠公二年，\n長翟來，\n王子城父攻殺之，\n埋之於北門。\n晉趙穿弒其君靈公。\n\n十年，\n惠公卒，\n子頃公無野立。\n初，崔杼有寵於惠公，\n惠公卒，\n高、國畏其偪也，\n逐之，\n崔杼奔衛。\n\n頃公元年，\n楚莊王彊，\n伐陳；\n二年，\n圍鄭，\n鄭伯降，\n已復國鄭伯。\n\n六年春，\n晉使郤克於齊，\n齊使夫人帷中而觀之。\n郤克上，\n夫人笑之。\n郤克曰：\n「不是報，\n不復涉河！」\n歸，請伐齊，\n晉侯弗許。\n齊使至晉，\n郤克執齊使者四人河內，\n殺之。\n八年，\n晉伐齊，\n齊以公子彊質晉，\n晉兵去。\n十年春，\n齊伐魯、\n衛。魯、\n衛大夫如晉請師，\n皆因郤克。\n晉使郤克以車八百乘為中軍將，\n士燮將上軍，\n欒書將下軍，\n以救魯、\n衛，伐齊。\n六月壬申，\n與齊侯兵合靡笄下。\n癸酉，\n陳于鞌。\n逄丑父為齊頃公右。\n頃公曰：\n「馳之，\n破晉軍會食。」\n射傷郤克，\n流血至履。\n克欲還入壁，\n其御曰：\n「我始入，\n再傷，\n不敢言疾，\n恐懼士卒，\n願子忍之。」\n遂復戰。\n戰，齊急，\n丑父恐齊侯得，\n乃易處，\n頃公為右，\n車絓於木而止。\n晉小將韓厥伏齊侯車前，\n曰\n「寡君使臣救魯、\n衛」，\n戲之。\n丑父使頃公下取飲，\n因得亡，\n脫去，\n入其軍。\n晉郤克欲殺丑父。\n丑父曰：\n「代君死而見僇，\n後人臣無忠其君者矣。」\n克舍之，\n丑父遂得亡歸齊。\n於是晉軍追齊至馬陵。\n齊侯請以寶器謝，\n不聽；\n必得笑克者蕭桐叔子，\n令齊東畝。\n對曰：\n「叔子，\n齊君母。\n齊君母亦猶晉君母，\n子安置之？\n且子以義伐而以暴為後，\n其可乎？」\n於是乃許，\n令反魯、\n衛之侵地。\n\n十一年，\n晉初置六卿，\n賞鞌之功。\n齊頃公朝晉，\n欲尊王晉景公，\n晉景公不敢受，\n乃歸。\n歸而頃公弛苑囿，\n薄賦斂，\n振孤問疾，\n虛積聚以救民，\n民亦大說。\n厚禮諸侯。\n竟頃公卒，\n百姓附，\n諸侯不犯。\n\n十七年，\n頃公卒，\n子靈公環立。\n\n靈公九年，\n晉欒書弒其君厲公。\n十年，\n晉悼公伐齊，\n齊令公子光質晉。\n十九年，\n立子光為太子，\n高厚傅之，\n令會諸侯盟於鍾離。\n二十七年，\n晉使中行獻子伐齊。\n齊師敗，\n靈公走入臨菑。\n晏嬰止靈公，\n靈公弗從。\n曰：\n「君亦無勇矣！」\n晉兵遂圍臨菑，\n臨菑城守不敢出，\n晉焚郭中而去。\n\n二十八年，\n初，靈公取魯女，\n生子光，\n以為太子。\n仲姬，\n戎姬。\n戎姬嬖，\n仲姬生子牙，\n屬之戎姬。\n戎姬請以為太子，\n公許之。\n仲姬曰：\n「不可。\n光之立，\n列於諸侯矣，\n今無故廢之，\n君必悔之。」\n公曰：\n「在我耳。」\n遂東太子光，\n使高厚傅牙為太子。\n靈公疾，\n崔杼迎故太子光而立之，\n是為莊公。\n莊公殺戎姬。\n五月壬辰，\n靈公卒，\n莊公即位，\n執太子牙於句竇之丘，\n殺之。\n八月，\n崔杼殺高厚。\n晉聞齊亂，\n伐齊，\n至高唐。\n\n莊公三年，\n晉大夫欒盈奔齊，\n莊公厚客待之。\n晏嬰、\n田文子諫，\n公弗聽。\n四年，\n齊莊公使欒盈閒入晉曲沃為內應，\n以兵隨之，\n上太行，\n入孟門。\n欒盈敗，\n齊兵還，\n取朝歌。\n\n六年，\n初，棠公妻好，\n棠公死，\n崔杼取之。\n莊公通之，\n數如崔氏，\n以崔杼之冠賜人。\n侍者曰：\n「不可。」\n崔杼怒，\n因其伐晉，\n欲與晉合謀襲齊而不得閒。\n莊公嘗笞宦者賈舉，\n賈舉復侍，\n為崔杼閒公以報怨。\n五月，\n莒子朝齊，\n齊以甲戌饗之。\n崔杼稱病不視事。\n乙亥，\n公問崔杼病，\n遂從崔杼妻。\n崔杼妻入室，\n與崔杼自閉戶不出，\n公擁柱而歌。\n宦者賈舉遮公從官而入，\n閉門，\n崔杼之徒持兵從中起。\n公登臺而請解，\n不許；\n請盟，\n不許；\n請自殺於廟，\n不許。\n皆曰：\n「君之臣杼疾病，\n不能聽命。\n近於公宮。\n陪臣爭趣有淫者，\n不知二命。」\n公踰牆，\n射中公股，\n公反墜，\n遂弒之。\n晏嬰立崔杼門外，\n曰：\n「君為社稷死則死之，\n為社稷亡則亡之。\n若為己死己亡，\n非其私暱，\n誰敢任之！」\n門開而入，\n枕公尸而哭，\n三踊而出。\n人謂崔杼：\n「必殺之。」\n崔杼曰：\n「民之望也，\n舍之得民。」\n\n丁丑，\n崔杼立莊公異母弟杵臼，\n是為景公。\n景公母，\n魯叔孫宣伯女也。\n景公立，\n以崔杼為右相，\n慶封為左相。\n二相恐亂起，\n乃與國人盟曰：\n「不與崔慶者死！」\n晏子仰天曰：\n「嬰所不唯忠於君利社稷者是從！」\n不肯盟。\n慶封欲殺晏子，\n崔杼曰：\n「忠臣也，\n舍之。」\n齊太史書曰\n「進杼弒莊公」，\n崔杼殺之。\n其弟復書，\n崔杼復殺之。\n少弟復書，\n崔杼乃舍之。\n\n景公元年，\n初，崔杼生子成及彊，\n其母死，\n取東郭女，\n生明。\n東郭女使其前夫子無咎與其弟偃相崔氏。\n成有罪，\n二相急治之，\n立明為太子。\n成請老於崔，\n崔杼許之，\n二相弗聽，\n曰：\n「崔，\n宗邑，\n不可。」\n成、彊怒，\n告慶封。\n慶封與崔杼有郤，\n欲其敗也。\n成、彊殺無咎、\n偃於崔杼家，\n家皆奔亡。\n崔杼怒，\n無人，\n使一宦者御，\n見慶封。\n慶封曰：\n「請為子誅之。」\n使崔杼仇盧蒲嫳攻崔氏，\n殺成、\n彊，盡滅崔氏，\n崔杼婦自殺。\n崔杼毋歸，\n亦自殺。\n慶封為相國，\n專權。\n\n三年十月，\n慶封出獵。\n初，慶封已殺崔杼，\n益驕，\n嗜酒好獵，\n不聽政令。\n慶舍用政，\n已有內郤。\n田文子謂桓子曰：\n「亂將作。」\n田、鮑、\n高、欒氏相與謀慶氏。\n慶舍發甲圍慶封宮，\n四家徒共擊破之。\n慶封還，\n不得入，\n奔魯。\n齊人讓魯，\n封奔吳。\n吳與之朱方，\n聚其族而居之，\n富於在齊。\n其秋，\n齊人徙葬莊公，\n僇崔杼尸於市以說眾。\n\n九年，\n景公使晏嬰之晉，\n與叔向私語曰：\n「齊政卒歸田氏。\n田氏雖無大德，\n以公權私，\n有德於民，\n民愛之。」\n十二年，\n景公如晉，\n見平公，\n欲與伐燕。\n十八年，\n公復如晉，\n見昭公。\n二十六年，\n獵魯郊，\n因入魯，\n與晏嬰俱問魯禮。\n三十一年，\n魯昭公辟季氏難，\n奔齊。\n齊欲以千社封之，\n子家止昭公，\n昭公乃請齊伐魯，\n取鄆以居昭公。\n\n三十二年，\n彗星見。\n景公坐柏寢，\n嘆曰：\n「堂堂！\n誰有此乎？」\n群臣皆泣，\n晏子笑，\n公怒。\n晏子曰：\n「臣笑群臣諛甚。」\n景公曰：\n「彗星出東北，\n當齊分野，\n寡人以為憂。」\n晏子曰：\n「君高臺深池，\n賦斂如弗得，\n刑罰恐弗勝，\n茀星將出，\n彗星何懼乎？」\n公曰：\n「可禳否？」\n晏子曰：\n「使神可祝而來，\n亦可禳而去也。\n百姓苦怨以萬數，\n而君令一人禳之，\n安能勝眾口乎？」\n是時景公好治宮室，\n聚狗馬，\n奢侈，\n厚賦重刑，\n故晏子以此諫之。\n\n四十二年，\n吳王闔閭伐楚，\n入郢。\n\n四十七年，\n魯陽虎攻其君，\n不勝，\n奔齊，\n請齊伐魯。\n鮑子諫景公，\n乃囚陽虎。\n陽虎得亡，\n奔晉。\n\n四十八年，\n與魯定公好會夾谷。\n犂鉏曰：\n「孔丘知禮而怯，\n請令萊人為樂，\n因執魯君，\n可得志。」\n景公害孔丘相魯，\n懼其霸，\n故從犂鉏之計。\n方會，\n進萊樂，\n孔子歷階上，\n使有司執萊人斬之，\n以禮讓景公。\n景公慚，\n乃歸魯侵地以謝，\n而罷去。\n是歲，\n晏嬰卒。\n\n五十五年，\n范、中行反其君於晉，\n晉攻之急，\n來請粟。\n田乞欲為亂，\n樹黨於逆臣，\n說景公曰：\n「范、\n中行數有德於齊，\n不可不救。」\n乃使乞救而輸之粟。\n\n五十八年夏，\n景公夫人燕姬適子死。\n景公寵妾芮姬生子荼，\n荼少，\n其母賤，\n無行，\n諸大夫恐其為嗣，\n乃言願擇諸子長賢者為太子。\n景公老，\n惡言嗣事，\n又愛荼母，\n欲立之，\n憚發之口，\n乃謂諸大夫曰：\n「為樂耳，\n國何患無君乎？」\n秋，景公病，\n命國惠子、\n高昭子立少子荼為太子，\n逐群公子，\n遷之萊。\n景公卒，\n太子荼立，\n是為晏孺子。\n冬，未葬，\n而群公子畏誅，\n皆出亡。\n荼諸異母兄公子壽、\n駒、黔奔衛，\n公子駔、\n陽生奔魯。\n萊人歌之曰：\n「景公死乎弗與埋，\n三軍事乎弗與謀，\n師乎師乎，\n胡黨之乎？」\n\n晏孺子元年春，\n田乞偽事高、\n國者，\n每朝，\n乞驂乘，\n言曰：\n「子得君，\n大夫皆自危，\n欲謀作亂。」\n又謂諸大夫曰：\n「高昭子可畏，\n及未發，\n先之。」\n大夫從之。\n六月，\n田乞、\n鮑牧乃與大夫以兵入公宮，\n攻高昭子。\n昭子聞之，\n與國惠子救公。\n公師敗，\n田乞之徒追之，\n國惠子奔莒，\n遂反殺高昭子。\n晏圉奔魯。\n八月，\n齊秉意茲。\n田乞敗二相，\n乃使人之魯召公子陽生。\n陽生至齊，\n私匿田乞家。\n十月戊子，\n田乞請諸大夫曰：\n「常之母有魚菽之祭，\n幸來會飲。」\n會飲，\n田乞盛陽生橐中，\n置坐中央，\n發橐出陽生，\n曰：\n「此乃齊君矣！」\n大夫皆伏謁。\n將與大夫盟而立之，\n鮑牧醉，\n乞誣大夫曰：\n「吾與鮑牧謀共立陽生。」\n鮑牧怒曰：\n「子忘景公之命乎？」\n諸大夫相視欲悔，\n陽生前，\n頓首曰：\n「可則立之，\n否則已。」\n鮑牧恐禍起，\n乃復曰：\n「皆景公子也，\n何為不可！」\n乃與盟，\n立陽生，\n是為悼公。\n悼公入宮，\n使人遷晏孺子於駘，\n殺之幕下，\n而逐孺子母芮子。\n芮子故賤而孺子少，\n故無權，\n國人輕之。\n\n悼公元年，\n齊伐魯，\n取讙、\n闡。初，\n陽生亡在魯，\n季康子以其妹妻之。\n及歸即位，\n使迎之。\n季姬與季魴侯通，\n言其情，\n魯弗敢與，\n故齊伐魯，\n竟迎季姬。\n季姬嬖，\n齊復歸魯侵地。\n\n鮑子與悼公有郤，\n不善。\n四年，\n吳、魯伐齊南方。\n鮑子弒悼公，\n赴于吳。\n吳王夫差哭於軍門外三日，\n將從海入討齊。\n齊人敗之，\n吳師乃去。\n晉趙鞅伐齊，\n至賴而去。\n齊人共立悼公子壬，\n是為簡公。\n\n簡公四年春，\n初，簡公與父陽生俱在魯也，\n監止有寵焉。\n及即位，\n使為攻。\n田成子憚之，\n驟顧於朝。\n御鞅言簡公曰：\n「田、\n監不可並也，\n君其擇焉。」\n弗聽。\n子我夕，\n田逆殺人，\n逢之，\n遂捕以入。\n田氏方睦，\n使囚病而遺守囚者酒，\n醉而殺守者，\n得亡。\n子我盟諸田於陳宗。\n初，田豹欲為子我臣，\n使公孫言豹，\n豹有喪而止。\n後卒以為臣，\n幸於子我。\n子我謂曰：\n「吾盡逐田氏而立女，\n可乎？」\n對曰：\n「我遠田氏矣。\n且其違者不過數人，\n何盡逐焉！」\n遂告田氏。\n子行曰：\n「彼得君，\n弗先，\n必禍子。」\n子行舍於公宮。\n\n夏五月壬申，\n成子兄弟四乘如公。\n子我在幄，\n出迎之，\n遂入，\n閉門。\n宦者禦之，\n子行殺宦者。\n公與婦人飲酒於檀臺，\n成子遷諸寢。\n公執戈將擊之，\n太史子餘曰：\n「非不利也，\n將除害也。」\n成子出舍于庫，\n聞公猶怒，\n將出，\n曰：\n「何所無君！」\n子行拔劍曰：\n「需，\n事之賊也。\n誰非田宗？\n所不殺子者有如田宗。」\n乃止。\n子我歸，\n屬徒攻闈與大門，\n皆弗勝，\n乃出。\n田氏追之。\n豐丘人執子我以告，\n殺之郭關。\n成子將殺大陸子方，\n田逆請而免之。\n以公命取車於道，\n出雍門。\n田豹與之車，\n弗受，\n曰：\n「逆為余請，\n豹與余車，\n余有私焉。\n事子我而有私於其讎，\n何以見魯、\n衛之士？」\n\n庚辰，\n田常執簡公于俆州。\n公曰：\n「余蚤從御鞅言，\n不及此。」\n甲午，\n田常弒簡公于俆州。\n田常乃立簡公弟驁，\n是為平公。\n平公即位，\n田常相之，\n專齊之政，\n割齊安平以東為田氏封邑。\n\n平公八年，\n越滅吳。\n二十五年卒，\n子宣公積立。\n\n宣公五十一年卒，\n子康公貸立。\n田會反廩丘。\n\n康公二年，\n韓、魏、\n趙始列為諸侯。\n十九年，\n田常曾孫田和始為諸侯，\n遷康公海濱。\n\n二十六年，\n康公卒，\n呂氏遂絕其祀。\n田氏卒有齊國，\n為齊威王，\n彊於天下。\n\n太史公曰：\n吾適齊，\n自泰山屬之琅邪，\n北被于海，\n膏壤二千里，\n其民闊達多匿知，\n其天性也。\n以太公之聖，\n建國本，\n桓公之盛，\n修善政，\n以為諸侯會盟，\n稱伯，\n不亦宜乎？\n洋洋哉，\n固大國之風也！\n\n4.3《魯周公世家第三》\n\n周公旦者，\n周武王弟也。\n自文王在時，\n旦為子孝，\n篤仁，\n異於群子。\n及武王即位，\n旦常輔翼武王，\n用事居多。\n武王九年，\n東伐至盟津，\n周公輔行。\n十一年，\n伐紂，\n至牧野，\n周公佐武王，\n作《牧誓》。\n破殷，\n入商宮。\n已殺紂，\n周公把大鉞，\n召公把小鉞，\n以夾武王，\n釁社，\n告紂之罪于天，\n及殷民。\n釋箕子之囚。\n封紂子武庚祿父，\n使管叔、\n蔡叔傅之，\n以續殷祀。\n徧封功臣同姓戚者。\n封周公旦於少昊之虛曲阜，\n是為魯公。\n周公不就封，\n留佐武王。\n\n武王克殷二年，\n天下未集，\n武王有疾，\n不豫，\n群臣懼，\n太公、\n召公乃繆卜。\n周公曰：\n「未可以戚我先王。」\n周公於是乃自以為質，\n設三壇，\n周公北面立，\n戴璧秉圭，\n告于太王、\n王季、\n文王。\n史策祝曰：\n「惟爾元孫王發，\n勤勞阻疾。\n若爾三王是有負子之責於天，\n以旦代王發之身。\n旦巧能，\n多材多蓺，\n能事鬼神。\n乃王發不如旦多材多蓺，\n不能事鬼神。\n乃命于帝庭，\n敷佑四方，\n用能定汝子孫于下地，\n四方之民罔不敬畏。\n無墜天之降葆命，\n我先王亦永有所依歸。\n今我其即命於元龜，\n爾之許我，\n我以其璧與圭歸，\n以俟爾命。\n爾不許我，\n我乃屏璧與圭。」\n周公已令史策告太王、\n王季、\n文王，\n欲代武王發，\n於是乃即三王而卜。\n卜人皆曰吉，\n發書視之，\n信吉。\n周公喜，\n開籥，\n乃見書遇吉。\n周公入賀武王曰：\n「王其無害。\n旦新受命三王，\n維長終是圖。\n茲道能念予一人。」\n周公藏其策金縢匱中，\n誡守者勿敢言。\n明日，\n武王有瘳。\n\n其後武王既崩，\n成王少，\n在強葆之中。\n周公恐天下聞武王崩而畔，\n周公乃踐阼代成王攝行政當國。\n管叔及其群弟流言於國曰：\n「周公將不利於成王。」\n周公乃告太公望、\n召公奭曰：\n「我之所以弗辟而攝行政者，\n恐天下畔周，\n無以告我先王太王、\n王季、\n文王。\n三王之憂勞天下久矣，\n於今而后成。\n武王蚤終，\n成王少，\n將以成周，\n我所以為之若此。」\n於是卒相成王，\n而使其子伯禽代就封於魯。\n周公戒伯禽曰：\n「我文王之子，\n武王之弟，\n成王之叔父，\n我於天下亦不賤矣。\n然我一沐三捉髮，\n一飯三吐哺，\n起以待士，\n猶恐失天下之賢人。\n子之魯，\n慎無以國驕人。」\n\n管、\n蔡、武庚等果率淮夷而反。\n周公乃奉成王命，\n興師東伐，\n作《大誥》。\n遂誅管叔，\n殺武庚，\n放蔡叔。\n收殷餘民，\n以封康叔於衛，\n封微子於宋，\n以奉殷祀。\n寧淮夷東土，\n二年而畢定。\n諸侯咸服宗周。\n\n天降祉福，\n唐叔得禾，\n異母同穎，\n獻之成王，\n成王命唐叔以餽周公於東土，\n作《餽禾》。\n周公既受命禾，\n嘉天子命，\n作《嘉禾》。\n東土以集，\n周公歸報成王，\n乃為詩貽王，\n命之曰《鴟鴞》。\n王亦未敢訓周公。\n\n成王七年二月乙未，\n王朝步自周，\n至豐，\n使太保召公先之雒相土。\n其三月，\n周公往營成周雒邑，\n卜居焉，\n曰吉，\n遂國之。\n\n成王長，\n能聽政。\n於是周公乃還政於成王，\n成王臨朝。\n周公之代成王治，\n南面倍依以朝諸侯。\n及七年後，\n還政成王，\n北面就臣位，\n匑匑如畏然。\n\n初，\n成王少時，\n病，周公乃自揃其蚤沈之河，\n以祝於神曰：\n「王少未有識，\n奸神命者乃旦也。」\n亦藏其策於府。\n成王病有瘳。\n及成王用事，\n人或譖周公，\n周公奔楚。\n成王發府，\n見周公禱書，\n乃泣，\n反周公。\n\n周公歸，\n恐成王壯，\n治有所淫佚，\n乃作《多士》，\n作《毋逸》。\n《毋逸》稱：\n「為人父母，\n為業至長久，\n子孫驕奢忘之，\n以亡其家，\n為人子可不慎乎！\n故昔在殷王中宗，\n嚴恭敬畏天命，\n自度治民，\n震懼不敢荒寧，\n故中宗饗國七十五年。\n其在高宗，\n久勞于外，\n為與小人，\n作其即位，\n乃有亮闇，\n三年不言，\n言乃讙，\n不敢荒寧，\n密靖殷國，\n至于小大無怨，\n故高宗饗國五十五年。\n其在祖甲，\n不義惟王，\n久為小人于外，\n知小人之依，\n能保施小民，\n不侮鰥寡，\n故祖甲饗國三十三年。」\n《多士》稱曰：\n「自湯至于帝乙，\n無不率祀明德，\n帝無不配天者。\n在今後嗣王紂，\n誕淫厥佚，\n不顧天及民之從也。\n其民皆可誅。」\n「文王日中昃不暇食，\n饗國五十年。」\n作此以誡成王。\n\n成王在豐，\n天下已安，\n周之官政未次序，\n於是周公作《周官》，\n官別其宜。\n作《立政》，\n以便百姓。\n百姓說。\n\n周公在豐，\n病，將沒，\n曰：\n「必葬我成周，\n以明吾不敢離成王。」\n周公既卒，\n成王亦讓，\n葬周公於畢，\n從文王，\n以明予小子不敢臣周公也。\n\n周公卒後，\n秋未穫，\n暴風雷，\n禾盡偃，\n大木盡拔。\n周國大恐。\n成王與大夫朝服以開金縢書，\n王乃得周公所自以為功代武王之說。\n二公及王乃問史百執事，\n史百執事曰：\n「信有，\n昔周公命我勿敢言。」\n成王執書以泣，\n曰：\n「自今後其無繆卜乎！\n昔周公勤勞王家，\n惟予幼人弗及知。\n今天動威以彰周公之德，\n惟朕小子其迎，\n我國家禮亦宜之。」\n王出郊，\n天乃雨，\n反風，\n禾盡起。\n二公命國人，\n凡大木所偃，\n盡起而築之。\n歲則大孰。\n於是成王乃命魯得郊祭文王。\n魯有天子禮樂者，\n以襃周公之德也。\n\n周公卒，\n子伯禽固已前受封，\n是為魯公。\n魯公伯禽之初受封之魯，\n三年而後報政周公。\n周公曰：\n「何遲也？」\n伯禽曰：\n「變其俗，\n革其禮，\n喪三年然後除之，\n故遲。」\n太公亦封於齊，\n五月而報政周公。\n周公曰：\n「何疾也？」\n曰：\n「吾簡其君臣禮，\n從其俗為也。」\n及後聞伯禽報政遲，\n乃歎曰：\n「嗚呼，\n魯後世其北面事齊矣！\n夫政不簡不易，\n民不有近；\n平易近民，\n民必歸之。」\n\n伯禽即位之後，\n有管、\n蔡等反也，\n淮夷、\n徐戎亦並興反。\n於是伯禽率師伐之於肸，\n作《肸誓》，\n曰：\n「陳爾甲冑，\n無敢不善。\n無敢傷牿。\n馬牛其風，\n臣妾逋逃，\n勿敢越逐，\n敬復之。\n無敢寇攘，\n踰牆垣。\n魯人三郊三隧，\n歭爾芻茭、\n糗糧、\n楨榦，\n無敢不逮。\n我甲戌築而征徐戎，\n無敢不及，\n有大刑。」\n作此《肸誓》，\n遂平徐戎，\n定魯。\n\n魯公伯禽卒，\n子考公酋立。\n考公四年卒，\n立弟熙，\n是謂煬公。\n煬公築茅闕門。\n六年卒，\n子幽公宰立。\n幽公十四年，\n幽公弟㵒殺幽公而自立，\n是為魏公。\n魏公五十年卒，\n子厲公擢立。\n厲公三十七年卒，\n魯人立其弟具，\n是為獻公。\n獻公三十二年卒，\n子真公濞立。\n\n真公十四年，\n周厲王無道，\n出奔彘，\n共和行政。\n二十九年，\n周宣王即位。\n\n三十年，\n真公卒，\n弟敖立，\n是為武公。\n\n武公九年春，\n武公與長子括，\n少子戲，\n西朝周宣王。\n宣王愛戲，\n欲立戲為魯太子。\n周之樊仲山父諫宣王曰：\n「廢長立少，\n不順；\n不順，\n必犯王命；\n犯王命，\n必誅之：\n故出令不可不順也。\n令之不行，\n政之不立；\n行而不順，\n民將棄上。\n夫下事上，\n少事長，\n所以為順。\n今天子建諸侯，\n立其少，\n是教民逆也。\n若魯從之，\n諸侯效之，\n王命將有所壅；\n若弗從而誅之，\n是自誅王命也。\n誅之亦失，\n不誅亦失，\n王其圖之。」\n宣王弗聽，\n卒立戲為魯太子。\n夏，武公歸而卒，\n戲立，\n是為懿公。\n\n懿公九年，\n懿公兄括之子伯御與魯人攻弒懿公，\n而立伯御為君。\n伯御即位十一年，\n周宣王伐魯，\n殺其君伯御，\n而問魯公子能道順諸侯者，\n以為魯後。\n樊穆仲曰：\n「魯懿公弟稱，\n肅恭明神，\n敬事耆老；\n賦事行刑，\n必問於遺訓而咨於固實；\n不干所問，\n不犯所咨。」\n宣王曰：\n「然，\n能訓治其民矣。」\n乃立稱於夷宮，\n是為孝公。\n自是後，\n諸侯多畔王命。\n\n孝公二十五年，\n諸侯畔周，\n犬戎殺幽王。\n秦始列為諸侯。\n\n二十七年，\n孝公卒，\n子弗湟立，\n是為惠公。\n\n惠公三十年，\n晉人弒其君昭侯。\n四十五年，\n晉人又弒其君孝侯。\n\n四十六年，\n惠公卒，\n長庶子息攝當國，\n行君事，\n是為隱公。\n初，惠公適夫人無子，\n公賤妾聲子生子息。\n息長，\n為娶於宋。\n宋女至而好，\n惠公奪而自妻之。\n生子允。\n登宋女為夫人，\n以允為太子。\n及惠公卒，\n為允少故，\n魯人共令息攝政，\n不言即位。\n\n隱公五年，\n觀漁於棠。\n八年，\n與鄭易天子之太山之邑祊及許田，\n君子譏之。\n\n十一年冬，\n公子揮諂謂隱公曰：\n「百姓便君，\n君其遂立。\n吾請為君殺子允，\n君以我為相。」\n隱公曰：\n「有先君命。\n吾為允少，\n故攝代。\n今允長矣，\n吾方營菟裘之地而老焉，\n以授子允政。」\n揮懼子允聞而反誅之，\n乃反譖隱公於子允曰：\n「隱公欲遂立，\n去子，\n子其圖之。\n請為子殺隱公。」\n子允許諾。\n十一月，\n隱公祭鍾巫，\n齊于社圃，\n館于蒍氏。\n揮使人弒隱公于蒍氏，\n而立子允為君，\n是為桓公。\n\n桓公元年，\n鄭以璧易天子之許田。\n二年，\n以宋之賂鼎入於太廟，\n君子譏之。\n\n三年，\n使揮迎婦于齊為夫人。\n六年，\n夫人生子，\n與桓公同日，\n故名曰同。\n同長，\n為太子。\n\n十六年，\n會于曹，\n伐鄭，\n入厲公。\n\n十八年春，\n公將有行，\n遂與夫人如齊。\n申繻諫止，\n公不聽，\n遂如齊。\n齊襄公通桓公夫人。\n公怒夫人，\n夫人以告齊侯。\n夏四月丙子，\n齊襄公饗公，\n公醉，\n使公子彭生抱魯桓公，\n因命彭生摺其脅，\n公死于車。\n魯人告于齊曰：\n「寡君畏君之威，\n不敢寧居，\n來脩好禮。\n禮成而不反，\n無所歸咎，\n請得彭生以除醜於諸侯。」\n齊人殺彭生以說魯。\n立太子同，\n是為莊公。\n莊公母夫人因留齊，\n不敢歸魯。\n\n莊公五年冬，\n伐衛，\n內衛惠公。\n\n八年，\n齊公子糾來奔。\n九年，\n魯欲內子糾於齊，\n後桓公，\n桓公發兵擊魯，\n魯急，\n殺子糾。\n召忽死。\n齊告魯生致管仲。\n魯人施伯曰：\n「齊欲得管仲，\n非殺之也，\n將用之，\n用之則為魯患。\n不如殺，\n以其屍與之。」\n莊公不聽，\n遂囚管仲與齊。\n齊人相管仲。\n\n十三年，\n魯莊公與曹沬會齊桓公於柯，\n曹沬劫齊桓公，\n求魯侵地，\n已盟而釋桓公。\n桓公欲背約，\n管仲諫，\n卒歸魯侵地。\n十五年，\n齊桓公始霸。\n二十三年，\n莊公如齊觀社。\n\n三十二年，\n初，莊公築臺臨黨氏，\n見孟女，\n說而愛之，\n許立為夫人，\n割臂以盟。\n孟女生子斑。\n斑長，\n說梁氏女，\n往觀。\n圉人犖自牆外與梁氏女戲。\n斑怒，\n鞭犖。\n莊公聞之，\n曰：\n「犖有力焉，\n遂殺之，\n是未可鞭而置也。」\n斑未得殺。\n會莊公有疾。\n莊公有三弟，\n長曰慶父，\n次曰叔牙，\n次曰季友。\n莊公取齊女為夫人曰哀姜。\n哀姜無子。\n哀姜娣曰叔姜，\n生子開。\n莊公無適嗣，\n愛孟女，\n欲立其子斑。\n莊公病，\n而問嗣於弟叔牙。\n叔牙曰：\n「一繼一及，\n魯之常也。\n慶父在，\n可為嗣，\n君何憂？」\n莊公患叔牙欲立慶父，\n退而問季友。\n季友曰：\n「請以死立斑也。」\n莊公曰：\n「曩者叔牙欲立慶父，\n柰何？」\n季友以莊公命命牙待於鍼巫氏，\n使鍼季劫飲叔牙以鴆，\n曰：\n「飲此則有後奉祀；\n不然，\n死且無後。」\n牙遂飲鴆而死，\n魯立其子為叔孫氏。\n八月癸亥，\n莊公卒，\n季友竟立子斑為君，\n如莊公命。\n侍喪，\n舍于黨氏。\n\n先時慶父與哀姜私通，\n欲立哀姜娣子開。\n及莊公卒而季友立斑，\n十月己未，\n慶父使圉人犖殺魯公子斑於黨氏。\n季友犇陳。\n慶父竟立莊公子開，\n是為湣公。\n\n湣公二年，\n慶父與哀姜通益甚。\n哀姜與慶父謀殺湣公而立慶父。\n慶父使卜齮襲殺湣公於武闈。\n季友聞之，\n自陳與湣公弟申如邾，\n請魯求內之。\n魯人欲誅慶父。\n慶父恐，\n奔莒。\n於是季友奉子申入，\n立之，\n是為釐公。\n釐公亦莊公少子。\n哀姜恐，\n奔邾。\n季友以賂如莒求慶父，\n慶父歸，\n使人殺慶父，\n慶父請奔，\n弗聽，\n及使大夫奚斯行哭而往。\n慶父聞奚斯音，\n乃自殺。\n齊桓公聞哀姜與慶父亂以危魯，\n乃召之邾而殺之，\n以其屍歸，\n戮之魯。\n魯釐公請而葬之。\n\n季友母陳女，\n故亡在陳，\n陳故佐送季友及子申。\n季友之將生也，\n父魯桓公使人卜之，\n曰：\n「男也，\n其名曰\n『友』，\n閒于兩社，\n為公室輔。\n季友亡，\n則魯不昌。」\n及生，\n有文在掌曰\n「友」，\n遂以名之，\n號為成季。\n其後為季氏，\n慶父後為孟氏也。\n\n釐公元年，\n以汶陽鄪封季友。\n季友為相。\n\n九年，\n晉里克殺其君奚齊、\n卓子。\n齊桓公率釐公討晉亂，\n至高梁而還，\n立晉惠公。\n十七年，\n齊桓公卒。\n二十四年，\n晉文公即位。\n\n三十三年，\n釐公卒，\n子興立，\n是為文公。\n\n文公元年，\n楚太子商臣弒其父成王，\n代立。\n三年，\n文公朝晉襄公。\n\n十一年十月甲午，\n魯敗翟于鹹，\n獲長翟喬如，\n富父終甥舂其喉，\n以戈殺之，\n埋其首於子駒之門，\n以命宣伯。\n\n初，\n宋武公之世，\n鄋瞞伐宋，\n司徒皇父帥師禦之，\n以敗翟于長丘，\n獲長翟緣斯。\n晉之滅路，\n獲喬如弟棼如。\n齊惠公二年，\n鄋瞞伐齊，\n齊王子城父獲其弟榮如，\n埋其首於北門。\n衛人獲其季弟簡如。\n鄋瞞由是遂亡。\n\n十五年，\n季文子使於晉。\n\n十八年二月，\n文公卒。\n文公有二妃：\n長妃齊女為哀姜，\n生子惡及視；\n次妃敬嬴，\n嬖愛，\n生子俀。\n俀私事襄仲，\n襄仲欲立之，\n叔仲曰不可。\n襄仲請齊惠公，\n惠公新立，\n欲親魯，\n許之。\n冬十月，\n襄仲殺子惡及視而立俀，\n是為宣公。\n哀姜歸齊，\n哭而過市，\n曰：\n「天乎！\n襄仲為不道，\n殺適立庶！」\n市人皆哭，\n魯人謂之\n「哀姜」。\n魯由此公室卑，\n三桓彊。\n\n宣公俀十二年，\n楚莊王彊，\n圍鄭。\n鄭伯降，\n復國之。\n\n十八年，\n宣公卒，\n子成公黑肱立，\n是為成公。\n季文子曰：\n「使我殺適立庶失大援者，\n襄仲。」\n襄仲立宣公，\n公孫歸父有寵。\n宣公欲去三桓，\n與晉謀伐三桓。\n會宣公卒，\n季文子怨之，\n歸父奔齊。\n\n成公二年春，\n齊伐取我隆。\n夏，公與晉郤克敗齊頃公於鞌，\n齊復歸我侵地。\n四年，\n成公如晉，\n晉景公不敬魯。\n魯欲背晉合於楚，\n或諫，\n乃不。\n十年，\n成公如晉。\n晉景公卒，\n因留成公送葬，\n魯諱之。\n十五年，\n始與吳王壽夢會鍾離。\n\n十六年，\n宣伯告晉，\n欲誅季文子。\n文子有義，\n晉人弗許。\n\n十八年，\n成公卒，\n子午立，\n是為襄公。\n是時襄公三歲也。\n\n襄公元年，\n晉立悼公。\n往年冬，\n晉欒書弒其君厲公。\n四年，\n襄公朝晉。\n\n五年，\n季文子卒。\n家無衣帛之妾，\n廄無食粟之馬，\n府無金玉，\n以相三君。\n君子曰：\n「季文子廉忠矣。」\n\n九年，\n與晉伐鄭。\n晉悼公冠襄公於衛，\n季武子從，\n相行禮。\n\n十一年，\n三桓氏分為三軍。\n\n十二年，\n朝晉。\n十六年，\n晉平公即位。\n二十一年，\n朝晉平公。\n\n二十二年，\n孔丘生。\n\n二十五年，\n齊崔杼弒其君莊公，\n立其弟景公。\n\n二十九年，\n吳延陵季子使魯，\n問周樂，\n盡知其意，\n魯人敬焉。\n\n三十一年六月，\n襄公卒。\n其九月，\n太子卒。\n魯人立齊歸之子裯為君，\n是為昭公。\n\n昭公年十九，\n猶有童心。\n穆叔不欲立，\n曰：\n「太子死，\n有母弟可立，\n不即立長。\n年鈞擇賢，\n義鈞則卜之。\n今裯非適嗣，\n且又居喪意不在戚而有喜色，\n若果立，\n必為季氏憂。」\n季武子弗聽，\n卒立之。\n比及葬，\n三易衰。\n君子曰：\n「是不終也。」\n\n昭公三年，\n朝晉至河，\n晉平公謝還之，\n魯恥焉。\n四年，\n楚靈王會諸侯於申，\n昭公稱病不往。\n七年，\n季武子卒。\n八年，\n楚靈王就章華臺，\n召昭公。\n昭公往賀，\n賜昭公寶器；\n已而悔，\n復詐取之。\n十二年，\n朝晉至河，\n晉平公謝還之。\n十三年，\n楚公子棄疾弒其君靈王，\n代立。\n十五年，\n朝晉，\n晉留之葬晉昭公，\n魯恥之。\n二十年，\n齊景公與晏子狩竟，\n因入魯問禮。\n二十一年，\n朝晉至河，\n晉謝還之。\n\n二十五年春，\n鸜鵒來巢。\n師己曰：\n「文成之世童謠曰\n『鸜鵒來巢，\n公在乾侯。\n鸜鵒入處，\n公在外野』。」\n\n季氏與郈氏鬭雞，\n季氏芥雞羽，\n郈氏金距。\n季平子怒而侵郈氏，\n郈昭伯亦怒平子。\n臧昭伯之弟會偽讒臧氏，\n匿季氏，\n臧昭伯囚季氏人。\n季平子怒，\n囚臧氏老。\n臧、郈氏以難告昭公。\n昭公九月戊戌伐季氏，\n遂入。\n平子登臺請曰：\n「君以讒不察臣罪，\n誅之，\n請遷沂上。」\n弗許。\n請囚於鄪，\n弗許。\n請以五乘亡，\n弗許。\n子家駒曰：\n「君其許之。\n政自季氏久矣，\n為徒者眾，\n眾將合謀。」\n弗聽。\n郈氏曰：\n「必殺之。」\n叔孫氏之臣戾謂其眾曰：\n「無季氏與有，\n孰利？」\n皆曰：\n「無季氏是無叔孫氏。」\n戾曰：\n「然，\n救季氏！」\n遂敗公師。\n孟懿子聞叔孫氏勝，\n亦殺郈昭伯。\n郈昭伯為公使，\n故孟氏得之。\n三家共伐公，\n公遂奔。\n己亥，\n公至于齊。\n齊景公曰：\n「請致千社待君。」\n子家曰：\n「棄周公之業而臣於齊，\n可乎？」\n及止。\n子家曰：\n「齊景公無信，\n不如早之晉。」\n弗從。\n叔孫見公還，\n見平子，\n平子頓首。\n初欲迎昭公，\n孟孫、\n季孫後悔，\n及止。\n\n二十六年春，\n齊伐魯，\n取鄆而居昭公焉。\n夏，齊景公將內公，\n令無受魯賂。\n申豐、\n汝賈許齊臣高齕、\n子將粟五千庾。\n子將言於齊侯曰：\n「群臣不能事魯君，\n有異焉。\n宋元公為魯如晉，\n求內之，\n道卒。\n叔孫昭子求內其君，\n無病而死。\n不知天棄魯乎？\n抑魯君有罪于鬼神也？\n願君且待。」\n齊景公從之。\n\n二十八年，\n昭公如晉，\n求入。\n季平子私於晉六卿，\n六卿受季氏賂，\n諫晉君，\n晉君乃止，\n居昭公乾侯。\n二十九年，\n昭公如鄆。\n齊景公使人賜昭公書，\n自謂\n「主君」。\n昭公恥之，\n怒而去乾侯。\n三十一年，\n晉欲內昭公，\n召季平子。\n平子布衣跣行，\n因六卿謝罪。\n六卿為言曰：\n「晉欲內昭公，\n眾不從。」\n晉人止。\n三十二年，\n昭公卒於乾侯。\n魯人共立昭公弟宋為君，\n是為定公。\n\n定公立，\n趙𥳑子問史墨曰：\n「季氏亡乎？」\n史墨對曰：\n「不亡。\n季友有大功於魯，\n受鄪為上卿，\n至于文子、\n武子，\n世增其業。\n魯文公卒，\n東門遂殺適立庶，\n魯君於是失國政。\n政在季氏，\n於今四君矣。\n民不知君，\n何以得國！\n是以為君慎器與名，\n不可以假人。」\n\n定公五年，\n季平子卒。\n陽虎私怒，\n囚季桓子，\n與盟，\n乃捨之。\n七年，\n齊伐我，\n取鄆，\n以為魯陽虎邑以從政。\n八年，\n陽虎欲盡殺三桓適，\n而更立其所善庶子以伐之；\n載季桓子將殺之，\n桓子詐而得脫。\n三桓共攻陽虎，\n陽虎居陽關。\n九年，\n魯伐陽虎，\n陽虎奔齊，\n已而奔晉趙氏。\n\n十年，\n定公與齊景公會於夾谷，\n孔子行相事。\n齊欲襲魯君，\n孔子以禮歷階，\n誅齊淫樂，\n齊侯懼，\n乃止，\n歸魯侵地而謝過。\n十二年，\n使仲由毀三桓城，\n收其甲兵。\n孟氏不肯墮城，\n伐之，\n不克而止。\n季桓子受齊女樂，\n孔子去。\n\n十五年，\n定公卒，\n子將立，\n是為哀公。\n\n哀公五年，\n齊景公卒。\n六年，\n齊田乞弒其君孺子。\n\n七年，\n吳王夫差彊，\n伐齊，\n至繒，\n徵百牢於魯。\n季康子使子貢說吳王及太宰嚭，\n以禮詘之。\n吳王曰：\n「我文身，\n不足責禮。」\n乃止。\n\n八年，\n吳為鄒伐魯，\n至城下，\n盟而去。\n齊伐我，\n取三邑。\n十年，\n伐齊南邊。\n十一年，\n齊伐魯。\n季氏用冉有有功，\n思孔子，\n孔子自衛歸魯。\n\n十四年，\n齊田常弒其君簡公於俆州。\n孔子請伐之，\n哀公不聽。\n十五年，\n使子服景伯、\n子貢為介，\n適齊，\n齊歸我侵地。\n田常初相，\n欲親諸侯。\n\n十六年，\n孔子卒。\n\n二十二年，\n越王句踐滅吳王夫差。\n\n二十七年春，\n季康子卒。\n夏，哀公患三桓，\n將欲因諸侯以劫之，\n三桓亦患公作難，\n故君臣多閒。\n公游于陵阪，\n遇孟武伯於街，\n曰：\n「請問余及死乎？」\n對曰：\n「不知也。」\n公欲以越伐三桓。\n八月，\n哀公如陘氏。\n三桓攻公，\n公奔于衛，\n去如鄒，\n遂如越。\n國人迎哀公復歸，\n卒于有山氏。\n子寧立，\n是為悼公。\n\n悼公之時，\n三桓勝，\n魯如小侯，\n卑於三桓之家。\n\n十三年，\n三晉滅智伯，\n分其地有之。\n\n三十七年，\n悼公卒，\n子嘉立，\n是為元公。\n元公二十一年卒，\n子顯立，\n是為穆公。\n穆公三十三年卒，\n子奮立，\n是為共公。\n共公二十二年卒，\n子屯立，\n是為康公。\n康公九年卒，\n子匽立，\n是為景公。\n景公二十九年卒，\n子叔立，\n是為平公。\n是時六國皆稱王。\n\n平公十二年，\n秦惠王卒。\n二十年，\n平公卒，\n子賈立，\n是為文公。\n文公元年，\n楚懷王死于秦。\n二十三年，\n文公卒，\n子讎立，\n是為頃公。\n\n頃公二年，\n秦拔楚之郢，\n楚頃王東徙于陳。\n十九年，\n楚伐我，\n取徐州。\n二十四年，\n楚考烈王伐滅魯。\n頃公亡，\n遷於下邑，\n為家人，\n魯絕祀。\n頃公卒于柯。\n\n魯起周公至頃公，\n凡三十四世。\n\n太史公曰：\n余聞孔子稱曰\n「甚矣魯道之衰也！\n洙泗之閒齗齗如也」。\n觀慶父及叔牙閔公之際，\n何其亂也？\n隱桓之事；\n襄仲殺適立庶；\n三家北面為臣，\n親攻昭公，\n昭公以奔。\n至其揖讓之禮則從矣，\n而行事何其戾也？\n\n4.4《燕召公世家第四》\n\n召公奭與周同姓，\n姓姬氏。\n周武王之滅紂，\n封召公於北燕。\n\n其在成王時，\n召公為三公：\n自陝以西，\n召公主之；\n自陝以東，\n周公主之。\n成王既幼，\n周公攝政，\n當國踐祚，\n召公疑之，\n作《君奭》。\n《君奭》不說周公。\n周公乃稱：\n「湯時有伊尹，\n假于皇天；\n在太戊時，\n則有若伊陟、\n臣扈，\n假于上帝，\n巫咸治王家；\n在祖乙時，\n則有若巫賢；\n在武丁時，\n則有若甘般：\n率維茲有陳，\n保乂有殷」。\n於是召公乃說。\n\n召公之治西方，\n甚得兆民和。\n召公巡行鄉邑，\n有棠樹，\n決獄政事其下，\n自侯伯至庶人各得其所，\n無失職者。\n召公卒，\n而民人思召公之政，\n懷棠樹不敢伐，\n哥詠之，\n作《甘棠》之詩。\n\n自召公已下九世至惠侯。\n燕惠侯當周厲王奔彘，\n共和之時。\n\n惠侯卒，\n子釐侯立。\n是歲，\n周宣王初即位。\n釐侯二十一年，\n鄭桓公初封於鄭。\n三十六年，\n釐侯卒，\n子頃侯立。\n\n頃侯二十年，\n周幽王淫亂，\n為犬戎所弒。\n秦始列為諸侯。\n\n二十四年，\n頃侯卒，\n子哀侯立。\n哀侯二年卒，\n子鄭侯立。\n鄭侯三十六年卒，\n子繆侯立。\n\n繆侯七年，\n而魯隱公元年也。\n十八年卒，\n子宣侯立。\n宣侯十三年卒，\n子桓侯立。\n桓侯七年卒，\n子莊公立。\n\n莊公十二年，\n齊桓公始霸。\n十六年，\n與宋、\n衛共伐周惠王，\n惠王出奔溫，\n立惠王弟穨為周王。\n十七年，\n鄭執燕仲父而內惠王于周。\n二十七年，\n山戎來侵我，\n齊桓公救燕，\n遂北伐山戎而還。\n燕君送齊桓公出境，\n桓公因割燕所至地予燕，\n使燕共貢天子，\n如成周時職；\n使燕復修召公之法。\n三十三年卒，\n子襄公立。\n\n襄公二十六年，\n晉文公為踐土之會，\n稱伯。\n三十一年，\n秦師敗于殽。\n三十七年，\n秦穆公卒。\n四十年，\n襄公卒，\n桓公立。\n\n桓公十六年卒，\n宣公立。\n宣公十五年卒，\n昭公立。\n昭公十三年卒，\n武公立。\n是歲晉滅三郤大夫。\n\n武公十九年卒，\n文公立。\n文公六年卒，\n懿公立。\n懿公元年，\n齊崔杼弒其君莊公。\n四年卒，\n子惠公立。\n\n惠公元年，\n齊高止來奔。\n六年，\n惠公多寵姬，\n公欲去諸大夫而立寵姬宋，\n大夫共誅姬宋，\n惠公懼，\n奔齊。\n四年，\n齊高偃如晉，\n請共伐燕，\n入其君。\n晉平公許，\n與齊伐燕，\n入惠公。\n惠公至燕而死。\n燕立悼公。\n\n悼公七年卒，\n共公立。\n共公五年卒，\n平公立。\n晉公室卑，\n六卿始彊大。\n平公十八年，\n吳王闔閭破楚入郢。\n十九年卒，\n簡公立。\n簡公十二年卒，\n獻公立。\n晉趙鞅圍范、\n中行於朝歌。\n獻公十二年，\n齊田常弒其君簡公。\n十四年，\n孔子卒。\n二十八年，\n獻公卒，\n孝公立。\n\n孝公十二年，\n韓、魏、\n趙滅知伯，\n分其地，\n三晉彊。\n\n十五年，\n孝公卒，\n成公立。\n成公十六年卒，\n湣公立。\n湣公三十一年卒，\n釐公立。\n是歲，\n三晉列為諸侯。\n\n釐公三十年，\n伐敗齊于林營。\n釐公卒，\n桓公立。\n桓公十一年卒，\n文公立。\n是歲，\n秦獻公卒。\n秦益彊。\n\n文公十九年，\n齊威王卒。\n二十八年，\n蘇秦始來見，\n說文公。\n文公予車馬金帛以至趙，\n趙肅侯用之。\n因約六國，\n為從長。\n秦惠王以其女為燕太子婦。\n\n二十九年，\n文公卒，\n太子立，\n是為易王。\n\n易王初立，\n齊宣王因燕喪伐我，\n取十城；\n蘇秦說齊，\n使復歸燕十城。\n十年，\n燕君為王。\n蘇秦與燕文公夫人私通，\n懼誅，\n乃說王使齊為反閒，\n欲以亂齊。\n易王立十二年卒，\n子燕噲立。\n\n燕噲既立，\n齊人殺蘇秦。\n蘇秦之在燕，\n與其相子之為婚，\n而蘇代與子之交。\n及蘇秦死，\n而齊宣王復用蘇代。\n燕噲三年，\n與楚、\n三晉攻秦，\n不勝而還。\n子之相燕，\n貴重，\n主斷。\n蘇代為齊使於燕，\n燕王問曰：\n「齊王奚如？」\n對曰：\n「必不霸。」\n燕王曰：\n「何也？」\n對曰：\n「不信其臣。」\n蘇代欲以激燕王以尊子之也。\n於是燕王大信子之。\n子之因遺蘇代百金，\n而聽其所使。\n\n鹿毛壽謂燕王：\n「不如以國讓相子之。\n人之謂堯賢者，\n以其讓天下於許由，\n許由不受，\n有讓天下之名而實不失天下。\n今王以國讓於子之，\n子之必不敢受，\n是王與堯同行也。」\n燕王因屬國於子之，\n子之大重。\n或曰：\n「禹薦益，\n已而以啟人為吏。\n及老，\n而以啟人為不足任乎天下，\n傳之於益。\n已而啟與交黨攻益，\n奪之。\n天下謂禹名傳天下於益，\n已而實令啟自取之。\n今王言屬國於子之，\n而吏無非太子人者，\n是名屬子之而實太子用事也。」\n王因收印自三百石吏已上而效之子之。\n子之南面行王事，\n而噲老不聽政，\n顧為臣，\n國事皆決於子之。\n\n三年，\n國大亂，\n百姓恫恐。\n將軍市被與太子平謀，\n將攻子之。\n諸將謂齊湣王曰：\n「因而赴之，\n破燕必矣。」\n齊王因令人謂燕太子平曰：\n「寡人聞太子之義，\n將廢私而立公，\n飭君臣之義，\n明父子之位。\n寡人之國小，\n不足以為先後。\n雖然，\n則唯太子所以令之。」\n太子因要黨聚眾，\n將軍市被圍公宮，\n攻子之，\n不克。\n將軍市被及百姓反攻太子平，\n將軍市被死，\n以徇。\n因搆難數月，\n死者數萬，\n眾人恫恐，\n百姓離志。\n孟軻謂齊王曰：\n「今伐燕，\n此文、\n武之時，\n不可失也。」\n王因令章子將五都之兵，\n以因北地之眾以伐燕。\n士卒不戰，\n城門不閉，\n燕君噲死，\n齊大勝。\n燕子之亡二年，\n而燕人共立太子平，\n是為燕昭王。\n\n燕昭王於破燕之後即位，\n卑身厚幣以招賢者。\n謂郭隗曰：\n「齊因孤之國亂而襲破燕，\n孤極知燕小力少，\n不足以報。\n然誠得賢士以共國，\n以雪先王之恥，\n孤之願也。\n先生視可者，\n得身事之。」\n郭隗曰：\n「王必欲致士，\n先從隗始。\n況賢於隗者，\n豈遠千里哉！」\n於是昭王為隗改築宮而師事之。\n樂毅自魏往，\n鄒衍自齊往，\n劇辛自趙往，\n士爭趨燕。\n燕王弔死問孤，\n與百姓同甘苦。\n\n二十八年，\n燕國殷富，\n士卒樂軼輕戰，\n於是遂以樂毅為上將軍，\n與秦、\n楚、三晉合謀以伐齊。\n齊兵敗，\n湣王出亡於外。\n燕兵獨追北，\n入至臨淄，\n盡取齊寶，\n燒其宮室宗廟。\n齊城之不下者，\n獨唯聊、\n莒、即墨，\n其餘皆屬燕，\n六歲。\n\n昭王三十三年卒，\n子惠王立。\n\n惠王為太子時，\n與樂毅有隙；\n及即位，\n疑毅，\n使騎劫代將。\n樂毅亡走趙。\n齊田單以即墨擊敗燕軍，\n騎劫死，\n燕兵引歸，\n齊悉復得其故城。\n湣王死于莒，\n乃立其子為襄王。\n\n惠王七年卒。\n韓、魏、\n楚共伐燕。\n燕武成王立。\n\n武成王七年，\n齊田單伐我，\n拔中陽。\n十三年，\n秦敗趙於長平四十餘萬。\n十四年，\n武成王卒，\n子孝王立。\n\n孝王元年，\n秦圍邯鄲者解去。\n三年卒，\n子今王喜立。\n\n今王喜四年，\n秦昭王卒。\n燕王命相栗腹約歡趙，\n以五百金為趙王酒。\n還報燕王曰：\n「趙王壯者皆死長平，\n其孤未壯，\n可伐也。」\n王召昌國君樂閒問之。\n對曰：\n「趙四戰之國，\n其民習兵，\n不可伐。」\n王曰：\n「吾以五而伐一。」\n對曰：\n「不可。」\n燕王怒，\n群臣皆以為可。\n卒起二軍，\n車二千乘，\n栗腹將而攻鄗，\n卿秦攻代。\n唯獨大夫將渠謂燕王曰：\n「與人通關約交，\n以五百金飲人之王，\n使者報而反攻之，\n不祥，\n兵無成功。」\n燕王不聽，\n自將偏軍隨之。\n將渠引燕王綬止之曰：\n「王必無自往，\n往無成功。」\n王蹴之以足。\n將渠泣曰：\n「臣非以自為，\n為王也！」\n燕軍至宋子，\n趙使廉頗將，\n擊破栗腹於鄗。\n樂乘破卿秦於代。\n樂閒奔趙。\n廉頗逐之五百餘里，\n圍其國。\n燕人請和，\n趙人不許，\n必令將渠處和。\n燕相將渠以處和。\n趙聽將渠，\n解燕圍。\n\n六年，\n秦滅東周，\n置三川郡。\n七年，\n秦拔趙榆次三十七城，\n秦置大原郡。\n九年，\n秦王政初即位。\n十年，\n趙使廉頗將攻繁陽，\n拔之。\n趙孝成王卒，\n悼襄王立。\n使樂乘代廉頗，\n廉頗不聽，\n攻樂乘，\n樂乘走，\n廉頗奔大梁。\n十二年，\n趙使李牧攻燕，\n拔武遂、\n方城。\n劇辛故居趙，\n與龐煖善，\n已而亡走燕。\n燕見趙數困于秦，\n而廉頗去，\n令龐煖將也，\n欲因趙獘攻之。\n問劇辛，\n辛曰：\n「龐煖易與耳。」\n燕使劇辛將擊趙，\n趙使龐煖擊之，\n取燕軍一萬，\n殺劇辛。\n秦拔魏二十城，\n置東郡。\n十九年，\n秦拔趙之鄴九城。\n趙悼襄王卒。\n二十三年，\n太子丹質於秦，\n亡歸燕。\n二十五年，\n秦虜滅韓王安，\n置潁川郡。\n二十七年，\n秦虜趙王遷，\n滅趙。\n趙公子嘉自立為代王。\n\n燕見秦且滅六國，\n秦兵臨易水，\n禍且至燕。\n太子丹陰養壯士二十人，\n使荊軻獻督亢地圖於秦，\n因襲刺秦王。\n秦王覺，\n殺軻，\n使將軍王翦擊燕。\n二十九年，\n秦攻拔我薊，\n燕王亡，\n徒居遼東，\n斬丹以獻秦。\n三十年，\n秦滅魏。\n\n三十三年，\n秦拔遼東，\n虜燕王喜，\n卒滅燕。\n是歲，\n秦將王賁亦虜代王嘉。\n\n太史公曰：\n召公奭可謂仁矣！\n甘棠且思之，\n況其人乎？\n燕外迫蠻貉，\n內措齊、\n晉，崎嶇彊國之閒，\n最為弱小，\n幾滅者數矣。\n然社稷血食者八九百歲，\n於姬姓獨後亡，\n豈非召公之烈邪！\n\n4.5《管蔡世家第五》\n\n管叔鮮、\n蔡叔度者，\n周文王子而武王弟也。\n武王同母兄弟十人。\n母曰太姒，\n文王正妃也。\n其長子曰伯邑考，\n次曰武王發，\n次曰管叔鮮，\n次曰周公旦，\n次曰蔡叔度，\n次曰曹叔振鐸，\n次曰成叔武，\n次曰霍叔處，\n次曰康叔封，\n次曰冉季載。\n冉季載最少。\n同母昆弟十人，\n唯發、\n旦賢，\n左右輔文王，\n故文王舍伯邑考而以發為太子。\n及文王崩而發立，\n是為武王。\n伯邑考既已前卒矣。\n\n武王已克殷紂，\n平天下，\n封功臣昆弟。\n於是封叔鮮於管，\n封叔度於蔡：\n二人相紂子武庚祿父，\n治殷遺民。\n封叔旦於魯而相周，\n為周公。\n封叔振鐸於曹，\n封叔武於成，\n封叔處於霍。\n康叔封、\n冉季載皆少，\n未得封。\n\n武王既崩，\n成王少，\n周公旦專王室。\n管叔、\n蔡叔疑周公之為不利於成王，\n乃挾武庚以作亂。\n周公旦承成王命伐誅武庚，\n殺管叔，\n而放蔡叔，\n遷之，\n與車十乘，\n徒七十人從。\n而分殷餘民為二：\n其一封微子啟於宋，\n以續殷祀；\n其一封康叔為衛君，\n是為衛康叔。\n封季載於冉。\n冉季、\n康叔皆有馴行，\n於是周公與康叔為周司寇，\n冉季為周司空，\n以佐成王治，\n皆有令名於天下。\n\n蔡叔度既遷而死。\n其子曰胡，\n胡乃改行，\n率德馴善。\n周公聞之，\n而舉胡以為魯卿士，\n魯國治。\n於是周公言於成王，\n復封胡於蔡，\n以奉蔡叔之祀，\n是為蔡仲。\n餘五叔皆就國，\n無為天子吏者。\n\n蔡仲卒，\n子蔡伯荒立。\n蔡伯荒卒，\n子宮侯立。\n宮侯卒，\n子厲侯立。\n厲侯卒，\n子武侯立。\n武侯之時，\n周厲王失國，\n奔彘，\n共和行政，\n諸侯多叛周。\n\n武侯卒，\n子夷侯立。\n夷侯十一年，\n周宣王即位。\n二十八年，\n夷侯卒，\n子釐侯所事立。\n\n釐侯三十九年，\n周幽王為犬戎所殺，\n周室卑而東徙。\n秦始得列為諸侯。\n\n四十八年，\n釐侯卒，\n子共侯興立。\n共侯二年卒，\n子戴侯立。\n載侯十年卒，\n子宣侯措父立。\n\n宣侯二十八年，\n魯隱公初立。\n三十五年，\n宣侯卒，\n子桓侯封人立。\n桓侯三年，\n魯弒其君隱公。\n二十年，\n桓侯卒，\n弟哀侯獻舞立。\n\n哀侯十一年，\n初，哀侯娶陳，\n息侯亦娶陳。\n息夫人將歸，\n過蔡，\n蔡侯不敬。\n息侯怒，\n請楚文王：\n「來伐我，\n我求救於蔡，\n蔡必來，\n楚因擊之，\n可以有功。」\n楚文王從之，\n虜蔡哀侯以歸。\n哀侯留九歲，\n死於楚。\n凡立二十年卒。\n蔡人立其子肸，\n是為繆侯。\n\n繆侯以其女弟為齊桓公夫人。\n十八年，\n齊桓公與蔡女戲船中，\n夫人蕩舟，\n桓公止之，\n不止，\n公怒，\n歸蔡女而不絕也。\n蔡侯怒，\n嫁其弟。\n齊桓公怒，\n伐蔡；\n蔡潰，\n遂虜繆侯，\n南至楚邵陵。\n已而諸侯為蔡謝齊，\n齊侯歸蔡侯。\n二十九年，\n繆侯卒，\n子莊侯甲午立。\n\n莊侯三年，\n齊桓公卒。\n十四年，\n晉文公敗楚於城濮。\n二十年，\n楚太子商臣弒其父成王代立。\n二十五年，\n秦穆公卒。\n三十三年，\n楚莊王即位。\n三十四年，\n莊侯卒，\n子文侯申立。\n\n文侯十四年，\n楚莊王伐陳，\n殺夏徵舒。\n十五年，\n楚圍鄭，\n鄭降楚，\n楚復醳之。\n二十年，\n文侯卒，\n子景侯固立。\n\n景侯元年，\n楚莊王卒。\n四十九年，\n景侯為太子般娶婦於楚，\n而景侯通焉。\n太子弒景侯而自立，\n是為靈侯。\n\n靈侯二年，\n楚公子圍弒其王郟敖而自立，\n為靈王。\n九年，\n陳司徒招弒其君哀公。\n楚使公子棄疾滅陳而有之。\n十二年，\n楚靈王以靈侯弒其父，\n誘蔡靈侯于申，\n伏甲飲之，\n醉而殺之，\n刑其士卒七十人。\n令公子棄疾圍蔡。\n十一月，\n滅蔡，\n使棄疾為蔡公。\n\n楚滅蔡三歲，\n楚公子棄疾弒其君靈王代立，\n為平王。\n平王乃求蔡景侯少子廬，\n立之，\n是為平侯。\n是年，\n楚亦復立陳。\n楚平王初立，\n欲親諸侯，\n故復立陳、\n蔡後。\n\n平侯九年卒，\n靈侯般之孫東國攻平侯子而自立，\n是為悼侯。\n悼侯父曰隱太子友。\n隱太子友者，\n靈侯之太子，\n平侯立而殺隱太子，\n故平侯卒而隱太子之子東國攻平侯子而代立，\n是為悼侯。\n悼侯三年卒，\n弟昭侯申立。\n\n昭侯十年，\n朝楚昭王，\n持美裘二，\n獻其一於昭王而自衣其一。\n楚相子常欲之，\n不與。\n子常讒蔡侯，\n留之楚三年。\n蔡侯知之，\n乃獻其裘於子常；\n子常受之，\n乃言歸蔡侯。\n蔡侯歸而之晉，\n請與晉伐楚。\n\n十三年春，\n與衛靈公會邵陵。\n蔡侯私於周萇弘以求長於衛；\n衛使史鰌言康叔之功德，\n乃長衛。\n夏，為晉滅沈，\n楚怒，\n攻蔡。\n蔡昭侯使其子為質於吳，\n以共伐楚。\n冬，與吳王闔閭遂破楚入郢。\n蔡怨子常，\n子常恐，\n奔鄭。\n十四年，\n吳去而楚昭王復國。\n十六年，\n楚令尹為其民泣以謀蔡，\n蔡昭侯懼。\n二十六年，\n孔子如蔡。\n楚昭王伐蔡，\n蔡恐，\n告急於吳。\n吳為蔡遠，\n約遷以自近，\n易以相救；\n昭侯私許，\n不與大夫計。\n吳人來救蔡，\n因遷蔡于州來。\n二十八年，\n昭侯將朝于吳，\n大夫恐其復遷，\n乃令賊利殺昭侯；\n已而誅賊利以解過，\n而立昭侯子朔，\n是為成侯。\n\n成侯四年，\n宋滅曹。\n十年，\n齊田常弒其君簡公。\n十三年，\n楚滅陳。\n十九年，\n成侯卒，\n子聲侯產立。\n聲侯十五年卒，\n子元侯立。\n元侯六年卒，\n子侯齊立。\n\n侯齊四年，\n楚惠王滅蔡，\n蔡侯齊亡，\n蔡遂絕祀。\n後陳滅三十三年。\n\n伯邑考，\n其後不知所封。\n武王發，\n其後為周，\n有本紀言。\n管叔鮮作亂誅死，\n無後。\n周公旦，\n其後為魯，\n有世家言。\n蔡叔度，\n其後為蔡，\n有世家言。\n曹叔振鐸，\n其後為曹，\n有世家言。\n成叔武，\n其後世無所見。\n霍叔處，\n其後晉獻公時滅霍。\n康叔封，\n其後為衛，\n有世家言。\n冉季載，\n其後世無所見。\n\n太史公曰：\n管蔡作亂，\n無足載者。\n然周武王崩，\n成王少，\n天下既疑，\n賴同母之弟成叔、\n冉季之屬十人為輔拂，\n是以諸侯卒宗周，\n故附之世家言。\n\n曹叔振鐸者，\n周武王弟也。\n武王已克殷紂，\n封叔振鐸於曹。\n\n叔振鐸卒，\n子太伯脾立。\n太伯卒，\n子仲君平立。\n仲君平卒，\n子宮伯侯立。\n宮伯侯卒，\n子孝伯雲立。\n孝伯雲卒，\n子夷伯喜立。\n\n夷伯二十三年，\n周厲王奔于彘。\n\n三十年卒，\n弟幽伯彊立。\n幽伯九年，\n弟蘇殺幽伯代立，\n是為戴伯。\n戴伯元年，\n周宣王已立三歲。\n三十年，\n戴伯卒，\n子惠伯兕立。\n\n惠伯二十五年，\n周幽王為犬戎所殺，\n因東徙，\n益卑，\n諸侯畔之。\n秦始列為諸侯。\n\n三十六年，\n惠伯卒，\n子石甫立，\n其弟武殺之代立，\n是為繆公。\n繆公三年卒，\n子桓公終生立。\n\n桓公三十五年，\n魯隱公立。\n四十五年，\n魯弒其君隱公。\n四十六年，\n宋華父督弒其君殤公，\n及孔父。\n五十五年，\n桓公卒，\n子莊公夕姑立。\n\n莊公二十三年，\n齊桓公始霸。\n\n三十一年，\n莊公卒，\n子釐公夷立。\n釐公九年卒，\n子昭公班立。\n昭公六年，\n齊桓公敗蔡，\n遂至楚召陵。\n九年，\n昭公卒，\n子共公襄立。\n\n共公十六年，\n初，晉公子重耳其亡過曹，\n曹君無禮，\n欲觀其駢脅。\n釐負羈諫，\n不聽，\n私善於重耳。\n二十一年，\n晉文公重耳伐曹，\n虜共公以歸，\n令軍毋入釐負羈之宗族閭。\n或說晉文公曰：\n「昔齊桓公會諸侯，\n復異姓；\n令君囚曹君，\n滅同姓，\n何以令於諸侯？」\n晉乃復歸共公。\n\n二十五年，\n晉文公卒。\n三十五年，\n共公卒，\n子文公壽立。\n文公二十三年卒，\n子宣公彊立。\n宣公十七年卒，\n弟成公負芻立。\n\n成公三年，\n晉厲公伐曹，\n虜成公以歸，\n已復釋之。\n五年，\n晉欒書、\n中行偃使程滑弒其君厲公。\n二十三年，\n成公卒，\n子武公勝立。\n武公二十六年，\n楚公子棄疾弒其君靈王代立。\n二十七年，\n武公卒，\n子平公須立。\n平公四年卒，\n子悼公午立。\n是歲，\n宋、衛、\n陳、鄭皆火。\n\n悼公八年，\n宋景公立。\n九年，\n悼公朝于宋，\n宋囚之；\n曹立其弟野，\n是為聲公。\n悼公死於宋，\n歸葬。\n\n聲公五年，\n平公弟通弒聲公代立，\n是為隱公。\n隱公四年，\n聲公弟露弒隱公代立，\n是為靖公。\n靖公四年卒，\n子伯陽立。\n\n伯陽三年，\n國人有夢眾君子立于社宮，\n謀欲亡曹；\n曹叔振鐸止之，\n請待公孫彊，\n許之。\n旦，求之曹，\n無此人。\n夢者戒其子曰：\n「我亡，\n爾聞公孫彊為政，\n必去曹，\n無離曹禍。」\n及伯陽即位，\n好田弋之事。\n六年，\n曹野人公孫彊亦好田弋，\n獲白鴈而獻之，\n且言田弋之說，\n因訪政事。\n伯陽大說之，\n有寵，\n使為司城以聽政。\n夢者之子乃亡去。\n\n公孫彊言霸說於曹伯。\n十四年，\n曹伯從之，\n乃背晉于宋。\n宋景公伐之，\n晉人不救。\n十五年，\n宋滅曹，\n執曹伯陽及公孫彊以歸而殺之。\n曹遂絕其祀。\n\n太史公曰：\n余尋曹共公之不用僖負羈，\n乃乘軒者三百人，\n知唯德之不建。\n及振鐸之夢，\n豈不欲引曹之祀者哉？\n如公孫彊不脩厥政，\n叔鐸之祀忽諸。\n\n4.6《陳𣏌世家第六》\n\n陳胡公滿者，\n虞帝舜之後也。\n昔舜為庶人時，\n堯妻之二女，\n居于媯汭，\n其後因為氏姓，\n姓媯氏。\n舜已崩，\n傳禹天下，\n而舜子商均為封國。\n夏后之時，\n或失或續。\n至于周武王克殷紂，\n乃復求舜後，\n得媯滿，\n封之於陳，\n以奉帝舜祀，\n是為胡公。\n\n胡公卒，\n子申公犀侯立。\n申公卒，\n弟相公皋羊立。\n相公卒，\n立申公子突，\n是為孝公。\n孝公卒，\n子慎公圉戎立。\n慎公當周厲王時。\n慎公卒，\n子幽公寧立。\n\n幽公十二年，\n周厲王奔于彘。\n\n二十三年，\n幽公卒，\n子釐公孝立。\n釐公六年，\n周宣王即位。\n三十六年，\n釐公卒，\n子武公靈立。\n武公十五年卒，\n子夷公說立。\n是歲，\n周幽王即位。\n夷公三年卒，\n弟平公燮立。\n平公七年，\n周幽王為犬戎所殺，\n周東徙。\n秦始列為諸侯。\n\n二十三年，\n平公卒，\n子文公圉立。\n\n文公元年，\n取蔡女，\n生子佗。\n十年，\n文公卒，\n長子桓公鮑立。\n\n桓公二十三年，\n魯隱公初立。\n二十六年，\n衛殺其君州吁。\n三十三年，\n魯弒其君隱公。\n\n三十八年正月甲戌己丑，\n桓公鮑卒。\n桓公弟佗，\n其母蔡女，\n故蔡人為佗殺五父及桓公太子免而立佗，\n是為厲公。\n桓公病而亂作，\n國人分散，\n故再赴。\n\n厲公二年，\n生子敬仲完。\n周太史過陳，\n陳厲公使似《周易》筮之，\n卦得《觀》之《否》：\n「是為觀國之光，\n利用賓于王。\n此其代陳有國乎？\n不在此，\n其在異國？\n非此其身，\n在其子孫。\n若在異國，\n必姜姓。\n姜姓，\n太嶽之後。\n物莫能兩大，\n陳衰，\n此其昌乎？」\n\n厲公取蔡女，\n蔡女與蔡人亂，\n厲公數如蔡淫。\n七年，\n厲公所殺桓公太子免之三弟，\n長曰躍，\n中曰林，\n少曰杵臼，\n共令蔡人誘厲公以好女，\n與蔡人共殺厲公而立躍，\n是為利公。\n利公者，\n桓公子也。\n利公立五月卒，\n立中弟林，\n是為莊公。\n莊公七年卒，\n少弟杵臼立，\n是為宣公。\n\n宣公三年，\n楚武王卒，\n楚始彊。\n十七年，\n周惠王娶陳女為后。\n\n二十一年，\n宣公後有嬖姬生子款，\n欲立之，\n乃殺其太子禦寇。\n禦寇素愛厲公子完，\n完懼禍及己，\n乃奔齊。\n齊桓公欲使陳完為卿，\n完曰：\n「羈旅之臣，\n幸得免負檐，\n君之惠也，\n不敢當高位。」\n桓公使為工正。\n齊懿仲欲妻陳敬仲，\n卜之，\n占曰：\n「是謂鳳皇于飛，\n和鳴鏘鏘。\n有媯之後，\n將育于姜。\n五世其昌，\n並于正卿。\n八世久後，\n莫之與京。」\n\n三十七年，\n齊桓公伐蔡，\n蔡敗；\n南侵楚，\n至召陵，\n還過陳。\n陳大夫轅濤塗惡其過陳，\n詐齊令出東道。\n東道惡，\n桓公怒，\n執陳轅濤塗。\n是歲，\n晉獻公殺其太子申生。\n\n四十五年，\n宣公卒，\n子款立，\n是為穆公。\n穆公五年，\n齊桓公卒。\n十六年，\n晉文公敗楚師于城濮。\n是歲，\n穆公卒，\n子共公朔立。\n共公六年，\n楚太子商臣弒其父成王代立，\n是為穆王。\n十一年，\n秦穆公卒。\n十八年，\n共公卒，\n子靈公平國立。\n\n靈公元年，\n楚莊王即位。\n六年，\n楚伐陳。\n十年，\n陳及楚平。\n\n十四年，\n靈公與其大夫孔寧、\n儀行父皆通於夏姬，\n衷其衣以戲於朝。\n泄冶諫曰：\n「君臣淫亂，\n民何效焉？」\n靈公以告二子，\n二子請殺泄冶，\n公弗禁，\n遂殺泄冶。\n十五年，\n靈公與二子飲於夏氏。\n公戲二子曰：\n「徵舒似汝。」\n二子曰：\n「亦似公。」\n徵舒怒。\n靈公罷酒出，\n徵舒伏弩廄門射殺靈公。\n孔寧、\n儀行父皆奔楚，\n靈公太子午奔晉。\n徵舒自立為陳侯。\n徵舒，\n故陳大夫也。\n夏姬，\n御叔之妻，\n舒之母也。\n\n成公元年冬，\n楚莊王為夏徵舒殺靈公，\n率諸侯伐陳。\n謂陳曰：\n「無驚，\n吾誅徵舒而已。」\n已誅徵舒，\n因縣陳而有之，\n群臣畢賀。\n申叔時使於齊來還，\n獨不賀。\n莊王問其故，\n對曰：\n「鄙語有之，\n牽牛徑人田，\n田主奪之牛。\n徑則有罪矣，\n奪之牛，\n不亦甚乎？\n今王以徵舒為賊弒君，\n故徵兵諸侯，\n以義伐之，\n已而取之，\n以利其地，\n則後何以令於天下！\n是以不賀。」\n莊王曰：\n「善。」\n乃迎陳靈公太子午於晉而立之，\n復君陳如故，\n是為成公。\n孔子讀史記至楚復陳，\n曰：\n「賢哉楚莊王！\n輕千乘之國而重一言。」\n\n八年，\n楚莊王卒。\n二十九年，\n陳倍楚盟。\n三十年，\n楚共王伐陳。\n是歲，\n成公卒，\n子哀公弱立。\n楚以陳喪，\n罷兵去。\n\n哀公三年，\n楚圍陳，\n復釋之。\n二十八年，\n楚公子圍弒其君郟敖自立，\n為靈王。\n\n三十四年，\n初，哀公娶鄭，\n長姬生悼太子師，\n少姬生偃。\n二嬖妾，\n長妾生留，\n少妾生勝。\n留有寵哀公，\n哀公屬之其弟司徒招。\n哀公病，\n三月，\n招殺悼太子，\n立留為太子。\n哀公怒，\n欲誅招，\n招發兵圍守哀公，\n哀公自經殺。\n招卒立留為陳君。\n四月，\n陳使使赴楚。\n楚靈王聞陳亂，\n乃殺陳使者，\n使公子棄疾發兵伐陳，\n陳君留奔鄭。\n九月，\n楚圍陳。\n十一月，\n滅陳。\n使棄疾為陳公。\n\n招之殺悼太子也，\n太子之子名吳，\n出奔晉。\n晉平公問太史趙曰：\n「陳遂亡乎？」\n對曰：\n「陳，\n顓頊之族。\n陳氏得政於齊，\n乃卒亡。\n自幕至于瞽瞍，\n無違命。\n舜重之以明德。\n至於遂，\n世世守之。\n及胡公，\n周賜之姓，\n使祀虞帝。\n且盛德久後，\n必百世祀。\n虞之世未也，\n其在齊乎？」\n\n楚靈王滅陳五歲，\n楚公子棄疾弒靈王代立，\n是為平王。\n平王初立，\n欲得和諸侯，\n乃求故陳悼太子師之子吳，\n立為陳侯，\n是為惠公。\n惠公立，\n探續哀公卒時年而為元，\n空籍五歲矣。\n\n十年，\n陳火。\n十五年，\n吳王僚使公子光伐陳，\n取胡、\n沈而去。\n二十八年，\n吳王闔閭與子胥敗楚入郢。\n是年，\n惠公卒，\n子懷公柳立。\n\n懷公元年，\n吳破楚，\n在郢，\n召陳侯。\n陳侯欲往，\n大夫曰：\n「吳新得意；\n楚王雖亡，\n與陳有故，\n不可倍。」\n懷公乃以疾謝吳。\n四年，\n吳復召懷公。\n懷公恐，\n如吳。\n吳怒其前不往，\n留之，\n因卒吳。\n陳乃立懷公之子越，\n是為湣公。\n\n湣公六年，\n孔子適陳。\n吳王夫差伐陳，\n取三邑而去。\n十三年，\n吳復來伐陳，\n陳告急楚，\n楚昭王來救，\n軍於城父，\n吳師去。\n是年，\n楚昭王卒於城父。\n時孔子在陳。\n十五年，\n宋滅曹。\n十六年，\n吳王夫差伐齊，\n敗之艾陵，\n使人召陳侯。\n陳侯恐，\n如吳。\n楚伐陳。\n二十一年，\n齊田常弒其君簡公。\n二十三年，\n楚之白公勝殺令尹子西、\n子綦，\n襲惠王。\n葉公攻敗白公，\n白公自殺。\n\n二十四年，\n楚惠王復國，\n以兵北伐，\n殺陳湣公，\n遂滅陳而有之。\n是歲，\n孔子卒。𣏌\n\n東樓公者，\n夏后禹之後苗裔也。\n殷時或封或絕。\n周武王克殷紂，\n求禹之後，\n得東樓公，\n封之於𣏌，\n以奉夏后氏祀。\n\n東樓公生西樓公，\n西樓公生題公，\n題公生謀娶公。\n謀娶公當周厲王時。\n謀娶公生武公。\n武公立四十七年卒，\n子靖公立。\n靖公二十三年卒，\n子共公立。\n共公八年卒，\n子德公立。\n德公十八年卒，\n弟桓公姑容立。\n桓公十七年卒，\n子孝公匄立。\n孝公十七年卒，\n弟文公益姑立。\n文公十四年卒，\n弟平公鬱立。\n平公十八年卒，\n子悼公成立。\n悼公十二年卒，\n子隱公乞立。\n七月，\n隱公弟遂弒隱公自立，\n是為釐公。\n釐公十九年卒，\n子湣公維立。\n湣公十五年，\n楚惠王滅陳。\n十六年，\n湣公弟閼路弒湣公代立，\n是為哀公。\n哀公立十年卒，\n湣公子敕立，\n是為出公。\n出公十二年卒，\n子簡公春立。\n立一年，\n楚惠王之四十四年，\n滅𣏌。𣏌\n後陳亡三十四年。𣏌\n\n小微，\n其事不足稱述。\n\n舜之後，\n周武王封之陳，\n至楚惠王滅之，\n有世家言。\n禹之後，\n周武王封之𣏌，\n楚惠王滅之，\n有世家言。\n契之後為殷，\n殷有本紀言。\n殷破，\n周封其後於宋，\n齊湣王滅之，\n有世家言。\n后稷之後為周，\n秦昭王滅之，\n有本紀言。\n皋陶之後，\n或封英、\n六，楚穆王滅之，\n無譜。\n伯夷之後，\n至周武王復封於齊，\n曰太公望，\n陳氏滅之，\n有世家言。\n伯翳之後，\n至周平王時封為秦，\n項羽滅之，\n有本紀言。\n垂、益、\n夔、龍，\n其後不知所封，\n不見也。\n右十一人者，\n皆唐虞之際名有功德臣也；\n其五人之後皆至帝王，\n餘乃為顯諸侯。\n滕、薛、\n騶，夏、\n殷、周之閒封也，\n小，不足齒列，\n弗論也。\n\n周武王時，\n侯伯尚千餘人。\n及幽、\n厲之後，\n諸侯力攻相并。\n江、黃、\n胡、沈之屬，\n不可勝數，\n故弗采著于傳云。\n\n太史公曰：\n舜之德可謂至矣！\n禪位於夏，\n而後世血食者歷三代。\n及楚滅陳，\n而田常得政於齊，\n卒為建國，\n百世不絕，\n苗裔茲茲，\n有土者不乏焉。\n至禹，\n於周則𣏌，\n微甚，\n不足數也。\n楚惠王滅𣏌，\n其後越王句踐興。\n\n4.7《衛康叔世家第七》\n\n衛康叔名封，\n周武王同母少弟也。\n其次尚有冉季，\n冉季最少。\n\n武王已克殷紂，\n復以殷餘民封紂子武庚祿父，\n比諸侯，\n以奉其先祀勿絕。\n為武庚未集，\n恐其有賊心，\n武王乃令其管叔、\n蔡叔傅相武庚祿父，\n以和其民。\n武王既崩，\n成王少。\n周公旦代成王治，\n當國。\n管叔、\n蔡叔疑周公，\n乃與武庚祿父作亂，\n欲攻成周。\n周公旦以成王命興師伐殷，\n殺武庚禒父、\n管叔，\n於蔡叔，\n以武庚殷餘民封康叔為衛君，\n居河、\n淇閒故商墟。\n\n周公旦懼康叔齒少，\n乃申告康叔曰：\n「必求殷之賢人君子長者，\n問其先殷所以興，\n所以亡，\n而務愛民。」\n告以紂所以亡者以淫於酒，\n酒之失，\n婦人是用，\n故紂之亂自此始。\n為《梓材》，\n示君子可法則。\n故謂之《康誥》、\n《酒誥》、\n《梓材》以命之。\n康叔之國，\n既以此命，\n能和集其民，\n民大說。\n\n成王長，\n用事，\n舉康叔為周司寇，\n賜衛寶祭器，\n以章有德。\n\n康叔卒，\n子康伯代立。\n康伯卒，\n子考伯立。\n考伯卒，\n子嗣伯立。\n嗣伯卒，\n子𢈻伯立。𢈻\n伯卒，\n子靖伯立。\n靖伯卒，\n子貞伯立。\n貞伯卒，\n子頃侯立。\n\n頃侯厚賂周夷王，\n夷王命衛為侯。\n頃侯立十二年卒，\n子釐侯立。\n\n釐侯十三年，\n周厲王出犇于彘，\n共和行政焉。\n二十八年，\n周宣王立。\n\n四十二年，\n釐侯卒，\n太子共伯餘立為君。\n共伯弟和有寵於釐侯，\n多予之賂；\n和以其賂賂士，\n以襲攻共伯於墓上，\n共伯入釐侯羡自殺。\n衛人因葬之釐侯旁，\n謚曰共伯，\n而立和為衛侯，\n是為武公。\n\n武公即位，\n修康叔之政，\n百姓和集。\n四十二年，\n犬戎殺周幽王，\n武公將兵往佐周平戎，\n甚有功，\n周平王命武公為公。\n五十五年，\n卒，子莊公揚立。\n\n莊公五年，\n取齊女為夫人，\n好而無子。\n又取陳女為夫人，\n生子，\n蚤死。\n陳女女弟亦幸於莊公，\n而生子完。\n完母死，\n莊公令夫人齊女子之，\n立為太子。\n莊公有寵妾，\n生子州吁。\n十八年，\n州吁長，\n好兵，\n莊公使將。\n石碏諫莊公曰：\n「庶子好兵，\n使將，\n亂自此起。」\n不聽。\n二十三年，\n莊公卒，\n太子完立，\n是為桓公。\n\n桓公二年，\n弟州吁驕奢，\n桓公絀之，\n州吁出犇。\n十二年，\n鄭伯弟段攻其兄，\n不勝，\n亡，而州吁求與之友。\n十六年，\n州吁收聚衛亡人以襲殺桓公，\n州吁自立為衛君。\n為鄭伯弟段欲伐鄭請宋、\n陳、蔡與俱，\n三國皆許州吁。\n州吁新立，\n好兵，\n弒桓公，\n衛人皆不愛。\n石碏乃因桓公母家於陳，\n詳為善州吁。\n至鄭郊，\n石碏與陳侯共謀，\n使右宰醜進食，\n因殺州吁于濮，\n而迎桓公弟晉於邢而立之，\n是為宣公。\n\n宣公七年，\n魯弒其君隱公。\n九年，\n宋督弒其君殤公，\n及孔父。\n十年，\n晉曲沃莊伯弒其君哀侯。\n\n十八年，\n初，宣公愛夫人夷姜，\n夷姜生子伋，\n以為太子，\n而令右公子傅之。\n右公子為太子取齊女，\n未入室，\n而宣公見所欲為太子婦者好，\n說而自取之，\n更為太子取他女。\n宣公得齊女，\n生子壽、\n子朔，\n令左公子傅之。\n太子伋母死，\n宣公正夫人與朔共讒惡太子伋。\n宣公自以其奪太子妻也，\n心惡太子，\n欲廢之。\n及聞其惡，\n大怒，\n乃使太子伋於齊而令盜遮界上殺之，\n與太子白旄，\n而告界盜見持白旄者殺之。\n且行，\n子朔之兄壽，\n太子異母弟也，\n知朔之惡太子而君欲殺之，\n乃謂太子曰：\n「界盜見太子白旄，\n即殺太子，\n太子可毋行。」\n太子曰：\n「逆父命求生，\n不可。」\n遂行。\n壽見太子不止，\n乃盜其白旄而先馳至界。\n界盜見其驗，\n即殺之。\n壽已死，\n而太子伋又至，\n謂盜曰：\n「所當殺乃我也。」\n盜并殺太子伋，\n以報宣公。\n宣公乃以子朔為太子。\n十九年，\n宣公卒，\n太子朔立，\n是為惠公。\n\n左右公子不平朔之立也，\n惠公四年，\n左右公子怨惠公之讒殺前太子伋而代立，\n乃作亂，\n攻惠公，\n立太子伋之弟黔牟為君，\n惠公犇齊。\n\n衛君黔牟立八年，\n齊襄公率諸侯奉王命共伐衛，\n納衛惠公，\n誅左右公子。\n衛君黔牟犇于周，\n惠公復立。\n惠公立三年出亡，\n亡八年復入，\n與前通年凡十三年矣。\n\n二十五年，\n惠公怨周之容舍黔牟，\n與燕伐周。\n周惠王犇溫，\n衛、燕立惠王弟穨為王。\n二十九年，\n鄭復納惠王。\n三十一年，\n惠公卒，\n子懿公赤立。\n\n懿公即位，\n好鶴，\n淫樂奢侈。\n九年，\n翟伐衛，\n衛懿公欲發兵，\n兵或畔。\n大臣言曰：\n「君好鶴，\n鶴可令擊翟。」\n翟於是遂入，\n殺懿公。\n\n懿公之立也，\n百姓大臣皆不服。\n自懿公父惠公朔之讒殺太子伋代立至於懿公，\n常欲敗之，\n卒滅惠公之後而更立黔牟之弟昭伯頑之子申為君，\n是為戴公。\n\n戴公申元年卒。\n齊桓公以衛數亂，\n乃率諸侯伐翟，\n為衛築楚丘，\n立戴公弟燬為衛君，\n是為文公。\n文公以亂故犇齊，\n齊人入之。\n\n初，\n翟殺懿公也，\n衛人憐之，\n思復立宣公前死太子伋之後，\n伋子又死，\n而代伋死者子壽又無子。\n太子伋同母弟二人：\n其一曰黔牟，\n黔牟嘗代惠公為君，\n八年復去；\n其二曰昭伯。\n昭伯、\n黔牟皆已前死，\n故立昭伯子申為戴公。\n戴公卒，\n復立其弟燬為文公。\n\n文公初立，\n輕賦平罪，\n身自勞，\n與百姓同苦，\n以收衛民。\n\n十六年，\n晉公子重耳過，\n無禮。\n十七年，\n齊桓公卒。\n二十五年，\n文公卒，\n子成公鄭立。\n\n成公三年，\n晉欲假道於衛救宋，\n成公不許。\n晉更從南河度，\n救宋。\n徵師於衛，\n衛大夫欲許，\n成公不肯。\n大夫元咺攻成公，\n成公出犇。\n晉文公重耳伐衛，\n分其地予宋，\n討前過無禮及不救宋患也。\n衛成公遂出犇陳。\n二歲，\n如周求入，\n與晉文公會。\n晉使人鴆衛成公，\n成公私於周主鴆，\n令薄，\n得不死。\n已而周為請晉文公，\n卒入之衛，\n而誅元咺，\n衛君瑕出犇。\n七年，\n晉文公卒。\n十二年，\n成公朝晉襄公。\n十四年，\n秦穆公卒。\n二十六年，\n齊邴歜弒其君懿公。\n三十五年，\n成公卒，\n子穆公遬立。\n\n穆公二年，\n楚莊王伐陳，\n殺夏徵舒。\n三年，\n楚莊王圍鄭，\n鄭降，\n復釋之。\n十一年，\n孫良夫救魯伐齊，\n復得侵地。\n穆公卒，\n子定公臧立。\n定公十二年卒，\n子獻公衎立。\n\n獻公十三年，\n公令師曹教宮妾鼓琴，\n妾不善，\n曹笞之。\n妾以幸惡曹於公，\n公亦笞曹三百。\n十八年，\n獻公戒孫文子。\n甯惠子食，\n皆往。\n日旰不召，\n而去射鴻於囿。\n二子從之，\n公不釋射服與之言。\n二子怒，\n如宿。\n孫文子子數侍公飲，\n使師曹歌《巧言》之卒章。\n師曹又怒公之嘗笞三百，\n乃歌之，\n欲以怒孫文子，\n報衛獻公。\n文子語蘧伯玉，\n伯玉曰：\n「臣不知也。」\n遂攻出獻公。\n獻公犇齊，\n齊置衛獻公於聚邑。\n孫文子、\n甯惠子共立定公弟秋為衛君，\n是為殤公。\n\n殤公秋立，\n封孫文子林父於宿。\n十二年，\n甯喜與孫林父爭寵相惡，\n殤公使甯喜攻孫林父。\n林父犇晉，\n復求入故衛獻公。\n獻公在齊，\n齊景公聞之，\n與衛獻公如晉求入。\n晉為伐衛，\n誘與盟。\n衛殤公會晉平公，\n平公執殤公與甯喜而復入衛獻公。\n獻公亡在外十二年而入。\n\n獻公後元年，\n誅甯喜。\n\n三年，\n吳延陵季子使過衛，\n見蘧伯玉、\n史鰌，\n曰：\n「衛多君子，\n其國無故。」\n過宿，\n孫林父為擊磬，\n曰：\n「不樂，\n音大悲，\n使衛亂乃此矣。」\n是年，\n獻公卒，\n子襄公惡立。\n\n襄公六年，\n楚靈王會諸侯，\n襄公稱病不往。\n\n九年，\n襄公卒。\n初，襄公有賤妾，\n幸之，\n有身，\n夢有人謂曰：\n「我康叔也，\n令若子必有衛，\n名而子曰\n『元』。」\n妾怪之，\n問孔成子。\n成子曰：\n「康叔者，\n衛祖也。」\n及生子，\n男也，\n以告襄公。\n襄公曰：\n「天所置也。」\n名之曰元。\n襄公夫人無子，\n於是乃立元為嗣，\n是為靈公。\n\n靈公五年，\n朝晉昭公。\n六年，\n楚公子棄疾弒靈王自立，\n為平王。\n十一年，\n火。\n\n三十八年，\n孔子來，\n祿之如魯。\n後有隙，\n孔子去。\n後復來。\n\n三十九年，\n太子蒯聵與靈公夫人南子有惡，\n欲殺南子。\n蒯聵與其徒戲陽遬謀，\n朝，使殺夫人。\n戲陽後悔，\n不果。\n蒯聵數目之，\n夫人覺之，\n懼，呼曰：\n「太子欲殺我！」\n靈公怒，\n太子蒯聵犇宋，\n已而之晉趙氏。\n\n四十二年春，\n靈公游于郊，\n令子郢僕。\n郢，靈公少子也，\n字子南。\n靈公怨太子出犇，\n謂郢曰：\n「我將立若為後。」\n郢對曰：\n「郢不足以辱社稷，\n君更圖之。」\n夏，靈公卒，\n夫人命子郢為太子，\n曰：\n「此靈公命也。」\n郢曰：\n「亡人太子蒯聵之子輒在也，\n不敢當。」\n於是衛乃以輒為君，\n是為出公。\n\n六月乙酉，\n趙簡子欲入蒯聵，\n乃令陽虎詐命衛十餘人衰絰歸，\n簡子送蒯聵。\n衛人聞之，\n發兵擊蒯聵。\n蒯聵不得入，\n入宿而保，\n衛人亦罷兵。\n\n出公輒四年，\n齊田乞弒其君孺子。\n八年，\n齊鮑子弒其君悼公。\n\n孔子自陳入衛。\n九年，\n孔文子問兵於仲尼，\n仲尼不對。\n其後魯迎仲尼，\n仲尼反魯。\n\n十二年，\n初，孔圉文子取太子蒯聵之姊，\n生悝。\n孔氏之豎渾良夫美好，\n孔文子卒，\n良夫通於悝母。\n太子在宿，\n悝母使良夫於太子。\n太子與良夫言曰：\n「苟能入我國，\n報子以乘軒，\n免子三死，\n毋所與。」\n與之盟，\n許以悝母為妻。\n閏月，\n良夫與太子入，\n舍孔氏之外圃。\n昏，二人蒙衣而乘，\n宦者羅御，\n如孔氏。\n孔氏之老欒甯問之，\n稱姻妾以告。\n遂入，\n適伯姬氏。\n既食，\n悝母杖戈而先，\n太子與五人介，\n輿猳從之。\n伯姬劫悝於廁，\n彊盟之，\n遂劫以登臺。\n欒甯將飲酒，\n炙未熟，\n聞亂，\n使告仲由。\n召護駕乘車，\n行爵食炙，\n奉出公輒犇魯。\n\n仲由將入，\n遇子羔將出，\n曰：\n「門已閉矣。」\n子路曰：\n「吾姑至矣。」\n子羔曰：\n「不及，\n莫踐其難。」\n子路曰：\n「食焉不辟其難。」\n子羔遂出。\n子路入，\n及門，\n公孫敢闔門，\n曰：\n「毋入為也！」\n子路曰：\n「是公孫也？\n求利而逃其難。\n由不然，\n利其祿，\n必救其患。」\n有使者出，\n子路乃得入。\n曰：\n「太子焉用孔悝？\n雖殺之，\n必或繼之。」\n且曰：\n「太子無勇。\n若燔臺，\n必舍孔叔。」\n太子聞之，\n懼，下石乞、\n盂黶敵子路，\n以戈擊之，\n割纓。\n子路曰：\n「君子死，\n冠不免。」\n結纓而死。\n孔子聞衛亂，\n曰：\n「嗟乎！\n柴也其來乎？\n由也其死矣。」\n孔悝竟立太子蒯聵，\n是為莊公。\n\n莊公蒯聵者，\n出公父也，\n居外，\n怨大夫莫迎立。\n元年即位，\n欲盡誅大臣，\n曰：\n「寡人居外久矣，\n子亦嘗聞之乎？」\n群臣欲作亂，\n乃止。\n\n二年，\n魯孔丘卒。\n\n三年，\n莊公上城，\n見戎州。\n曰：\n「戎虜何為是？」\n戎州病之。\n十月，\n戎州告趙簡子，\n簡子圍衛。\n十一月，\n莊公出犇，\n衛人立公子斑師為衛君。\n齊伐衛，\n虜斑師，\n更立公子起為衛君。\n\n衛君起元年，\n衛石曼尃逐其君起，\n起犇齊。\n衛出公輒自齊復歸立。\n初，出公立十二年亡，\n亡在外四年復入。\n出公後元年，\n賞從亡者。\n立二十一年卒，\n出公季父黔攻出公子而自立，\n是為悼公。\n\n悼公五年卒，\n子敬公弗立。\n敬公十九年卒，\n子昭公糾立。\n是時三晉彊，\n衛如小侯，\n屬之。\n\n昭公六年，\n公子亹弒之代立，\n是為懷公。\n懷公十一年，\n公子穨弒懷公而代立，\n是為，\n慎公。\n慎公父，\n公子適；\n適父，\n敬公也。\n慎公四十二年卒，\n子聲公訓立。\n聲公十一年卒，\n子成侯遫立。\n\n成侯十一年，\n公孫鞅入秦。\n十六年，\n衛更貶號曰侯。\n\n二十九年，\n成侯卒，\n子平侯立。\n平侯八年卒，\n子嗣君立。\n\n嗣君五年，\n更貶號曰君，\n獨有濮陽。\n\n四十二年卒，\n子懷君立。\n懷君三十一年，\n朝魏，\n魏囚殺懷君。\n魏更立嗣君弟，\n是為元君。\n元君為魏壻，\n故魏立之。\n元君十四年，\n秦拔魏東地，\n秦初置東郡，\n更徙衛野王縣，\n而并濮陽為東郡。\n二十五年，\n元君卒，\n子君角立。\n\n君角九年，\n秦并天下，\n立為始皇帝。\n二十一年，\n二世廢君角為庶人，\n衛絕祀。\n\n太史公曰：\n余讀世家言，\n至於宣公之太子以婦見誅，\n弟壽爭死以相讓，\n此與晉太子申生不敢明驪姬之過同，\n俱惡傷父之志。\n然卒死亡，\n何其悲也！\n或父子相殺，\n兄弟相滅，\n亦獨何哉？\n\n4.8《宋微子世家第八》\n\n微子開者，\n殷帝乙之首子而帝紂之庶兄也。\n紂既立，\n不明，\n淫亂於政，\n微子數諫，\n紂不聽。\n及祖伊以周西伯昌之修德，\n滅𨸒國，\n懼禍至，\n以告紂。\n紂曰：\n「我生不有命在天乎？\n是何能為！」\n於是微子度紂終不可諫，\n欲死之，\n及去，\n未能自決，\n乃問於太師、\n少師曰：\n「殷不有治政，\n不治四方。\n我祖遂陳於上，\n紂沈湎於酒，\n婦人是用，\n亂敗湯德於下。\n殷既小大好草竊姦宄，\n卿士師師非度，\n皆有罪辜，\n乃無維獲，\n小民乃並興，\n相為敵讎。\n今殷其典喪！\n若涉水無津涯。\n殷遂喪，\n越至于今。」\n曰：\n「太師，\n少師，\n我其發出往？\n吾家保于喪？\n今女無故告予，\n顛躋，\n如之何其？」\n太師若曰：\n「王子，\n天篤下菑亡殷國，\n乃毋畏畏，\n不用老長。\n今殷民乃陋淫神祇之祀。\n今誠得治國，\n國治身死不恨。\n為死，\n終不得治，\n不如去。」\n遂亡。\n\n箕子者，\n紂親戚也。\n紂始為象箸，\n箕子歎曰：\n「彼為象箸，\n必為玉桮；\n為桮，\n則必思遠方珍怪之物而御之矣。\n輿馬宮室之漸自此始，\n不可振也。」\n紂為淫泆，\n箕子諫，\n不聽。\n人或曰：\n「可以去矣。」\n箕子曰：\n「為人臣諫不聽而去，\n是彰君之惡而自說於民，\n吾不忍為也。」\n乃被髮詳狂而為奴。\n遂隱而鼓琴以自悲，\n故傳之曰《箕子操》。\n\n王子比干者，\n亦紂之親戚也。\n見箕子諫不聽而為奴，\n則曰：\n「君有過而不以死爭，\n則百姓何辜！」\n乃直言諫紂。\n紂怒曰：\n「吾聞聖人之心有七𡫀，\n信有諸乎？」\n乃遂殺王子比干，\n刳視其心。\n\n微子曰：\n「父子有骨肉，\n而臣主以義屬。\n故父有過，\n子三諫不聽，\n則隨而號之；\n人臣三諫不聽，\n則其義可以去矣。」\n於是太師、\n少師乃勸微子去，\n遂行。\n\n周武王代紂克殷，\n微子乃持其祭器造於軍門，\n肉袒面縛，\n左牽羊，\n右把茅，\n膝行而前以告。\n於是武王乃釋微子，\n復其位如故。\n\n武王封紂子武庚祿父以續殷祀，\n使管叔、\n蔡叔傅相之。\n\n武王既克殷，\n訪問箕子。\n\n武王曰：\n「於乎！\n維天陰定下民，\n相和其居，\n我不知其帝倫所序。」\n\n箕子對曰：\n「在昔鯀陻鴻水，\n汩陳其五行，\n帝乃震怒，\n不從鴻範九等，\n常倫所斁。\n鯀則殛死，\n禹乃嗣興。\n天乃錫禹鴻範九等，\n常倫所序。」\n\n「初一曰五行；\n二曰五事；\n三曰八政；\n四曰五紀；\n五曰皇極；\n六曰三德；\n七曰稽疑；\n八曰庶徵；\n九曰嚮用五福，\n畏用六極。\n\n「五行：\n一曰水，\n二曰火，\n三曰木，\n四曰金，\n五曰土。\n水曰潤下，\n火曰炎上，\n木曰曲直，\n金曰從革，\n土曰稼穡。\n潤下作鹹，\n炎上作苦，\n曲直作酸，\n從革作辛，\n稼穡作甘。\n\n「五事，\n一曰貌，\n二曰言，\n三曰視，\n四曰聽，\n五曰思。\n貌曰恭，\n言曰從，\n視曰明，\n聽曰聰，\n思曰睿。\n恭作肅，\n從作治，\n明作智，\n聰作謀，\n睿作聖。\n\n「八政：\n一曰食，\n二曰貨，\n三曰祀，\n四曰司空，\n五曰司徒，\n六曰司寇，\n七曰賓，\n八曰師。\n\n「五紀：\n一曰歲，\n二曰月，\n三曰日，\n四曰星辰，\n五曰曆數。\n\n「皇極：\n皇建其有極，\n斂時五福，\n用傅錫其庶民，\n維時其庶民于女極，\n錫女保極。\n凡厥庶民，\n毋有淫朋，\n人毋有比德，\n維皇作極。\n凡厥庶民，\n有猷有為有守，\n女則念之。\n不協于極，\n不離于咎，\n皇則受之。\n而安而色，\n曰予所好德，\n女則錫之福。\n時人斯其維皇之極。\n毋侮鰥寡而畏高明。\n人之有能有為，\n使羞其行，\n而國其昌。\n凡厥正人，\n既富方穀。\n女不能使有好于而家，\n時人斯其辜。\n于其毋好，\n女雖錫之福，\n其作女用咎。\n毋偏毋頗，\n遵王之義。\n毋有作好，\n遵王之道。\n毋有作惡，\n遵王之路。\n毋偏毋黨，\n王道蕩蕩。\n毋黨毋偏，\n王道平平。\n毋反毋側，\n王道正直。\n會其有極，\n歸其有極。\n曰王極之傅言，\n是夷是訓，\n于帝其順。\n凡厥庶民，\n極之傅言，\n是順是行，\n以近天子之光。\n曰天子作民父母，\n以為天下王。\n\n「三德：\n一曰正直，\n二曰剛克，\n三曰柔克。\n平康正直，\n彊不友剛克，\n內友柔克，\n沈漸剛克，\n高明柔克。\n維辟作福，\n維辟作威，\n維辟玉食。\n臣無有作福作威玉食。\n臣有作福作威玉食，\n其害于而家，\n凶于而國，\n人用側頗辟，\n民用僭忒。\n\n「稽疑：\n擇建立卜筮人。\n乃命卜筮，\n曰雨，\n曰濟，\n曰涕，\n曰霧，\n曰克，\n曰貞，\n曰悔，\n凡七。\n卜五，\n占之用二，\n衍貣。\n立時人為卜筮，\n三人占則從二人之言。\n女則有大疑，\n謀及女心，\n謀及卿士，\n謀及庶人，\n謀及卜筮。\n女則從，\n龜從，\n筮從，\n卿士從，\n庶民從，\n是之謂大同，\n而身其康彊，\n而子孫其逢吉。\n女則從，\n龜從，\n筮從，\n卿士逆，\n庶民逆，\n吉。卿士從，\n龜從，\n筮從，\n女則逆，\n庶民逆，\n吉。庶民從，\n龜從，\n筮從，\n女則逆，\n卿士逆，\n吉。女則從，\n龜從，\n筮逆，\n卿士逆，\n庶民逆，\n作內吉，\n作外凶。\n龜筮共違于人，\n用靜吉，\n用作凶。\n\n「庶徵：\n曰雨，\n曰陽，\n曰奧，\n曰寒，\n曰風，\n曰時。\n五者來備，\n各以其序，\n庶草繁廡。\n一極備，\n凶。一極亡，\n凶。曰休徵：\n曰肅，\n時雨若；\n曰治，\n時暘若；\n曰知，\n時奧若；\n曰謀，\n時寒若；\n曰聖，\n時風若。\n曰咎徵：\n曰狂，\n常雨若；\n曰僭，\n常暘若；\n曰舒，\n常奧若；\n曰急，\n常寒若；\n曰霧，\n常風若。\n王眚維歲，\n卿士維月，\n師尹維日。\n歲月日時毋易，\n百穀用成，\n治用明，\n畯民用章，\n家用平康。\n日月歲時既易，\n百穀用不成，\n治用昏不明，\n畯民用微，\n家用不寧。\n庶民維星，\n星有好風，\n星有好雨。\n日月之行，\n有冬有夏。\n月之從星，\n則以風雨。\n\n「五福：\n一曰壽，\n二曰富，\n三曰康寧，\n四曰攸好德，\n五曰考終命。\n六極：\n一曰凶短折，\n二曰疾，\n三曰憂，\n四曰貧，\n五曰惡，\n六曰弱。」\n\n於是武王乃封箕子於朝鮮而不臣也。\n\n其後箕子朝周，\n過故殷虛，\n感宮室毀壞，\n生禾黍，\n箕子傷之，\n欲哭則不可，\n欲泣為其近婦人，\n乃作《麥秀之詩》以歌詠之。\n其詩曰：\n「麥秀漸漸兮，\n禾黍油油。\n彼狡僮兮，\n不與我好兮！」\n所謂狡童者，\n紂也。\n殷民聞之，\n皆為流涕。\n\n武王崩，\n成王少，\n周公旦代行政當國。\n管、蔡疑之，\n乃與武庚作亂，\n欲襲成王、\n周公。\n周公既承成王命誅武庚，\n殺管叔，\n放蔡叔，\n乃命微子開代殷後，\n奉其先祀，\n作《微子之命》以申之，\n國于宋。\n微子故能仁賢，\n乃代武庚，\n故殷之餘民甚戴愛之。\n\n微子開卒，\n立其弟衍，\n是為微仲。\n微仲卒，\n子宋公稽立。\n宋公稽卒，\n子丁公申立。\n丁公申卒，\n子湣公共立。\n湣公共卒，\n弟煬公熙立。\n煬公即位，\n湣公子鮒祀弒煬公而自立，\n曰\n「我當立」，\n是為厲公。\n厲公卒，\n子釐公舉立。\n\n釐公十七年，\n周厲王出奔彘。\n\n二十八年，\n釐公卒，\n子惠公覵立。\n惠公四年，\n周宣王即位。\n三十年，\n惠公卒，\n子哀公立。\n哀公元年卒，\n子戴公立。\n\n戴公二十九年，\n周幽王為犬戎所殺，\n秦始列為諸侯。\n\n三十四年，\n戴公卒，\n子武公司空立。\n武公生女為魯惠公夫人，\n生魯桓公。\n十八年，\n武公卒，\n子宣公力立。\n\n宣公有太子與夷。\n十九年，\n宣公病，\n讓其弟和，\n曰：\n「父死子繼，\n兄死弟及，\n天下通義也。\n我其立和。」\n和亦三讓而受之。\n宣公卒，\n弟和立，\n是為穆公。\n\n穆公九年，\n病，召大司馬孔父謂曰：\n「先君宣公舍太子與夷而立我，\n我不敢忘。\n我死，\n必立與夷也。」\n孔父曰：\n「群臣皆願立公子馮。」\n穆公曰：\n「毋立馮，\n吾不可以負宣公。」\n於是穆公使馮出居于鄭。\n八月庚辰，\n穆公卒，\n兄宣公子與夷立，\n是為殤公。\n君子聞之，\n曰：\n「宋宣公可謂知人矣，\n立其弟以成義，\n然卒其子復享之。」\n\n殤公元年，\n衛公子州吁弒其君完自立，\n欲得諸侯，\n使告於宋曰：\n「馮在鄭，\n必為亂，\n可與我伐之。」\n宋許之，\n與伐鄭，\n至東門而還。\n二年，\n鄭伐宋，\n以報東門之役。\n其後諸侯數來侵伐。\n\n九年，\n大司馬孔父嘉妻好，\n出，道遇太宰華督，\n督說，\n目而觀之。\n督利孔父妻，\n乃使人宣言國中曰：\n「殤公即位十年耳，\n而十一戰，\n民苦不堪，\n皆孔父為之，\n我且殺孔父以寧民。」\n是歲，\n魯弒其君隱公。\n十年，\n華督攻殺孔父，\n取其妻。\n殤公怒，\n遂弒殤公，\n而迎穆公子馮於鄭而立之，\n是為莊公。\n\n莊公元年，\n華督為相。\n九年，\n執鄭之祭仲，\n要以立突為鄭君。\n祭仲許，\n竟立突。\n十九年，\n莊公卒，\n子湣公捷立。\n\n湣公七年，\n齊桓公即位。\n九年，\n宋水，\n魯使臧文仲往弔水。\n湣公自罪曰：\n「寡人以不能事鬼神，\n政不脩，\n故水。」\n臧文仲善此言。\n此言乃公子子魚教湣公也。\n\n十年夏，\n宋伐魯，\n戰於乘丘，\n魯生虜宋南宮萬。\n宋人請萬，\n萬歸宋。\n十一年秋，\n湣公與南宮萬獵，\n因博爭行，\n湣公怒，\n辱之，\n曰：\n「始吾敬若；\n今若，\n魯虜也。」\n萬有力，\n病此言，\n遂以局殺湣公于蒙澤。\n大夫仇牧聞之，\n以兵造公門。\n萬搏牧，\n牧齒著門闔死。\n因殺太宰華督，\n乃更立公子游為君。\n諸公子犇蕭，\n公子禦說犇亳。\n萬弟南宮牛將兵圍亳。\n冬，蕭及宋之諸公子共擊殺南宮牛，\n弒宋新君游而立湣公弟禦說，\n是為桓公。\n宋萬犇陳。\n宋人請以賂陳。\n陳人使婦人飲之醇酒，\n以革裹之，\n歸宋。\n宋人醢萬也。\n\n桓公二人，\n諸侯伐宋，\n至郊而去。\n三年，\n齊桓公始霸。\n二十三年，\n迎衛公子燬於齊，\n立之，\n是為衛文公。\n文公女弟為桓公夫人。\n秦穆公即位。\n三十年，\n桓公病，\n太子茲甫讓其庶兄目夷為嗣。\n桓公義太子意，\n竟不聽。\n三十一年春，\n桓公卒，\n太子茲甫立，\n是為襄公。\n以其庶兄目夷為相。\n未葬，\n而齊桓公會諸侯于葵丘，\n襄公往會。\n\n襄公七年，\n宋地霣星如雨，\n與雨偕下；\n六鶂退蜚，\n風疾也。\n\n八年，\n齊桓公卒，\n宋欲為盟會。\n十二年春，\n宋襄公為鹿上之盟，\n以求諸侯於楚，\n楚人許之。\n公子目夷諫曰：\n「小國爭盟，\n禍也。」\n不聽。\n秋，諸侯會宋公盟于盂。\n目夷曰：\n「禍其在此乎？\n君欲已甚，\n何以堪之！」\n於是楚執宋襄公以伐宋。\n冬，會于亳，\n以釋宋公。\n子魚曰：\n「禍猶未也。」\n十三年夏，\n宋伐鄭。\n子魚曰：\n「禍在此矣。」\n秋，楚伐宋以救鄭。\n襄公將戰，\n子魚諫曰：\n「天之棄商久矣，\n不可。」\n冬，　\n十一月，\n襄公與楚成王戰于泓。\n楚人未濟，\n目夷曰：\n「彼眾我寡，\n及其未濟擊之。」\n公不聽。\n已濟未陳，\n又曰：\n「可擊。」\n公曰：\n「待其已陳。」\n陳成，\n宋人擊之。\n宋師大敗，\n襄公傷股。\n國人皆怨公。\n公曰：\n「君子不困人於阸，\n不鼓不成列。」\n子魚曰：\n「兵以勝為功，\n何常言與！\n必如公言，\n即奴事之耳，\n又何戰為？」\n\n楚成王已救鄭，\n鄭享之；\n去而取鄭二姬以歸。\n叔瞻曰：\n「成王無禮，\n其不沒乎？\n為禮卒於無別，\n有以知其不遂霸也。」\n\n是年，\n晉公子重耳過宋，\n襄公以傷於楚，\n欲得晉援，\n厚禮重耳以馬二十乘。\n\n十四年夏，\n襄公病傷於泓而竟卒，\n子成公王臣立。\n\n成公元年，\n晉文公即位。\n三年，\n倍楚盟親晉，\n以有德於文公也。\n四年，\n楚成王伐宋，\n宋告急於晉。\n五年，\n晉文公救宋，\n楚兵去。\n九年，\n晉文公卒。\n十一年，\n楚太子商臣弒其父成王代立。\n十六年，\n秦穆公卒。\n\n十七年，\n成公卒。\n成公弟禦殺太子及大司馬公孫固而自立為君。\n宋人共殺君禦而立成公少子杵臼，\n是為昭公。\n\n昭公四年，\n宋敗長翟緣斯於長丘。\n七年，\n楚莊王即位。\n\n九年，\n昭公無道，\n國人不附。\n昭公弟鮑革賢而下士。\n先，襄公夫人欲通於公子鮑，\n不可，\n乃助之施於國，\n因大夫華元為右師。\n昭公出獵，\n夫人王姬使衛伯攻殺昭公杵臼。\n弟鮑革立，\n是為文公。\n\n文公元年，\n晉率諸侯伐宋，\n責以弒君。\n聞文公定立，\n乃去。\n二年，\n昭公子因文公母弟須與武、\n繆、戴、\n莊、桓之族為亂，\n文公盡誅之，\n出武、\n繆之族。\n\n四年春，\n楚命鄭伐宋。\n宋使華元將，\n鄭敗宋，\n囚華元。\n華元之將戰，\n殺羊以食士，\n其御羊羹不及，\n故怨，\n馳入鄭軍，\n故宋師敗，\n得囚華元。\n宋以兵車百乘文馬四百匹贖華元。\n未盡入，\n華元亡歸宋。\n\n十四人，\n楚莊王圍鄭。\n鄭伯降楚，\n楚復釋之。\n\n十六年，\n楚使過宋，\n宋有前仇，\n執楚使。\n九月，\n楚莊王圍宋。\n十七年，\n楚以圍宋五月不解，\n宋城中急，\n無食，\n華元乃夜私見楚將子反。\n子反告莊王。\n王問：\n「城中何如？」\n曰：\n「析骨而炊，\n易子而食。」\n莊王曰：\n「誠哉言！\n我軍亦有二日糧。」\n以信故，\n遂罷兵去。\n\n二十二年，\n文公卒，\n子共公瑕立。\n始厚葬。\n君子譏華元不臣矣。\n\n共公十年，\n華元善楚將子重，\n又善晉將欒書，\n兩盟晉楚。\n十三年，\n共公卒。\n華元為右師，\n魚石為左師。\n司馬唐山攻殺太子肥，\n欲殺華元，\n華元犇晉，\n魚石止之，\n至河乃還，\n誅唐山。\n乃立共公少子成，\n是為平公。\n\n平公三年，\n楚共王拔宋之彭城，\n以封宋左師魚石。\n四年，\n諸侯共誅魚石，\n而歸彭城於宋。\n三十五年，\n楚公子圍弒其君自立，\n為靈王。\n四十四年，\n平公卒，\n子元公佐立。\n\n元公三年，\n楚公子棄疾弒靈王，\n自立為平王。\n八年，\n宋火。\n十年，\n元公毋信，\n詐殺諸公子，\n大夫華、\n向氏作亂。\n楚平王太子建來犇，\n見諸華氏相攻亂，\n建去如鄭。\n十五年，\n元公為魯昭公避季氏居外，\n為之求入魯，\n行道卒，\n子景公頭曼立。\n\n景公十六年，\n魯陽虎來犇，\n已復去。\n二十五年，\n孔子過宋，\n宋司馬桓魋惡之，\n欲殺孔子，\n孔子微服去。\n三十年，\n曹倍宋，\n又倍晉，\n宋伐曹，\n晉不救，\n遂滅曹有之。\n三十六年，\n齊田常弒簡公。\n\n三十七年，\n楚惠王滅陳。\n熒惑守心。\n心，宋之分野也。\n景公憂之。\n司星子韋曰：\n「可移於相。」\n景公曰：\n「相，\n吾之股肱。」\n曰：\n「可移於民。」\n景公曰：\n「君者待民。」\n曰：\n「可移於歲。」\n景公曰：\n「歲饑民困，\n吾誰為君！」\n子韋曰：\n「天高聽卑。\n君有君人之言三，\n熒惑宜有動。」\n於是候之，\n果徙三度。\n\n六十四年，\n景公卒。\n宋公子特攻殺太子而自立，\n是為昭公。\n昭公者，\n元公之曾庶孫也。\n昭公父公孫糾，\n糾父公子褍秦，\n褍秦即元公少子也。\n景公殺昭公父糾，\n故昭公怨殺太子而自立。\n\n昭公四十七年卒，\n子悼公購由立。\n悼公八年卒，\n子休公田立。\n休公田二十三年卒，\n子辟公辟兵立。\n辟公三年卒，\n子剔成立。\n剔成四十一年，\n剔成弟偃攻襲剔成，\n剔成敗奔齊，\n偃自立為宋君。\n\n君偃十一年，\n自立為王。\n東敗齊，\n取五城；\n南敗楚，\n取地三百里；\n西敗魏軍，\n乃與齊、\n魏為敵國。\n盛血以韋囊，\n縣而射之，\n命曰\n「射天」。\n淫於酒婦人。\n群臣諫者輒射之。\n於是諸侯皆曰\n「桀宋」。\n「宋其復為紂所為，\n不可不誅」。\n告齊伐宋。\n王偃立四十七年，\n齊湣王與魏、\n楚伐宋、\n殺王偃，\n遂滅宋而三分其地。\n\n太史公曰：\n孔子稱\n「微子去之，\n箕子為之奴，\n比干諫而死，\n殷有三仁焉。」\n《春秋》譏宋之亂自宣公廢太子而立弟，\n國以不寧者十世。\n襄公之時，\n修行仁義，\n欲為盟主。\n其大夫正考父美之，\n故追道契、\n湯、高宗，\n殷所以興，\n作《商頌》。\n襄公既敗於泓，\n而君子或以為多，\n傷中國闕禮義，\n襃之也，\n宋襄之有禮讓也。\n\n4.9《晉世家第九》\n\n晉唐叔虞者，\n周武王子而成王弟。\n初，武王與叔虞母會時，\n夢天謂武王曰：\n「余命女生子，\n名虞，\n余與之唐。」\n及生子，\n文在其手曰\n「虞」\n故遂因命之曰虞。\n\n武王崩，\n成王立，\n唐有亂，\n周公誅滅唐。\n成王與叔虞戲，\n削桐葉為珪以與叔虞，\n曰：\n「以此封若。」\n史佚因請擇日立叔虞。\n成王曰：\n「吾與之戲耳。」\n史佚曰：\n「天子無戲言。\n言則史書之，\n禮成之，\n樂歌之。」\n於是遂封叔虞於唐。\n唐在河、\n汾之東，\n方百里，\n故曰唐叔虞。\n姓姬氏，\n字子于。\n\n唐叔子燮，\n是為晉侯。\n晉侯子寧族，\n是為武侯。\n武侯之子服人，\n是為成侯。\n成侯子福，\n是為厲侯。\n厲侯之子宜臼，\n是為靖侯。\n靖侯已來，\n年紀可推。\n自唐叔至靖侯五世，\n無其年數。\n\n靖侯十七年，\n周厲王迷惑暴虐，\n國人作亂，\n厲王出奔于彘，\n大臣行政，\n故曰：\n「共和」。\n\n十八年，\n靖侯卒，\n子釐侯司徒立。\n釐侯十四年，\n周宣王初立。\n十八年，\n釐侯卒，\n子獻侯籍立。\n獻侯十一年卒，\n子穆侯費王立。\n\n穆侯四年，\n取齊女姜氏為夫人。\n七年，\n伐條。\n生太子仇。\n十年，\n伐千畝，\n有功。\n生少子，\n名曰成師。\n晉人師服曰：\n「異哉，\n君之命子也！\n太子曰仇，\n仇者讎也。\n少子曰成師，\n成師大號，\n成之者也。\n名，自命也；\n物，自定也。\n今適庶名反逆，\n此後晉其能毋亂乎？」\n\n二十七年，\n穆侯卒，\n弟殤叔自立，\n太子仇出奔。\n殤叔三年，\n周宣王崩。\n四年，\n穆侯太子仇率其徒襲殤叔而立，\n是為文侯。\n\n文侯十年，\n周幽王無道，\n犬戎殺幽王，\n周東徙。\n而秦襄公始列為諸侯。\n\n三十五年，\n文侯仇卒，\n子昭侯伯立。\n\n昭侯元年，\n封文侯弟成師于曲沃。\n曲沃邑大於翼。\n翼，晉君都邑也。\n成師封曲沃，\n號為桓叔。\n靖侯庶孫欒賓相桓叔。\n桓叔是時年五十八矣，\n好德，\n晉國之眾皆附焉。\n君子曰：\n「晉之亂其在曲沃矣。\n末大於本而得民心，\n不亂何待！」\n\n七年，\n晉大臣潘父弒其君昭侯而迎曲沃桓叔。\n桓叔欲入晉，\n晉人發兵攻桓叔。\n桓叔敗，\n還歸曲沃。\n晉人共立昭侯子平為君，\n是為孝侯。\n誅潘父。\n\n孝侯八年，\n曲沃桓叔卒，\n子鱓代桓叔，\n是為曲沃莊伯。\n孝侯十五年，\n曲沃莊伯弒其君晉孝侯于翼。\n晉人攻曲沃莊伯，\n莊伯復入曲沃。\n晉人復立孝侯子郄為君，\n是為鄂侯。\n\n鄂侯二人，\n魯隱公初立。\n\n鄂侯六年卒。\n曲沃莊伯聞晉鄂侯卒，\n乃興兵伐晉。\n周平王使虢公將兵伐曲沃莊伯，\n莊伯走保曲沃。\n晉人共立鄂侯子光，\n是為哀侯。\n\n哀侯二年，\n曲沃莊伯卒，\n子稱代莊伯立，\n是為曲沃武公。\n哀侯六年，\n魯弒其君隱公。\n哀侯八年，\n晉侵陘廷。\n陘廷與曲沃武公謀，\n九年，\n伐晉于汾旁，\n虜哀侯。\n晉人乃立哀侯子小子為君，\n是為小子侯。\n\n小子元年，\n曲沃武公使韓萬殺所虜晉哀侯。\n曲沃益彊，\n晉無如之何。\n\n晉小子之四年，\n曲沃武公誘召晉小子殺之。\n周桓王使虢仲伐曲沃武公，\n武公入于曲沃，\n乃立晉哀侯弟緡為晉侯。\n\n晉侯緡四年，\n宋執鄭祭仲而立突為鄭君。\n晉侯十九年，\n齊人管至父弒其君襄公。\n\n晉侯二十八年，\n齊桓公始霸。\n曲沃武公伐晉侯緡，\n滅之，\n盡以其寶器賂獻于周釐王。\n釐王命曲沃武公為晉君，\n列為諸侯，\n於是盡併晉地而有之。\n\n曲沃武公已即位三十七年矣，\n更號曰晉武公。\n晉武公始都晉國，\n前即位曲沃，\n通年三十八年。\n\n武公稱者，\n先晉穆侯曾孫也，\n曲沃桓叔孫也。\n桓叔者，\n始封曲沃。\n武公，\n莊伯子也。\n自桓叔初封曲沃以至武公滅晉也，\n凡六十七歲，\n而卒代晉為諸侯。\n武公代晉二歲，\n卒。與曲沃通年，\n即位凡三十九年而卒。\n子獻公詭諸立。\n\n獻公元年，\n周惠王弟穨攻惠王，\n惠王出奔，\n居鄭之櫟邑。\n\n五年，\n伐驪戎，\n得驪姬、\n驪姬弟，\n俱愛幸之。\n\n八年，\n士蒍說公曰：\n「故晉之群公子多，\n不誅，\n亂且起。」\n乃使盡殺諸公子，\n而城聚都之，\n命曰絳，\n始都絳。\n九年，\n晉群公子既亡奔虢，\n虢以其故再伐晉，\n弗克。\n十年，\n晉欲伐虢，\n士蒍曰：\n「且待其亂。」\n\n十二年，\n驪姬生奚齊。\n獻公有意廢太子，\n乃曰：\n「曲沃吾先祖宗廟所在，\n而蒲邊秦，\n屈邊翟，\n不使諸子居之，\n我懼焉。」\n於是使太子申生居曲沃，\n公子重耳居蒲，\n公子夷吾居屈。\n獻公與驪姬子奚齊居絳。\n晉國以此知太子不立也。\n太子申生，\n其母齊桓公女也，\n曰齊姜，\n早死。\n申生同母女弟為秦穆公夫人。\n重耳母，\n翟之狐氏女也。\n夷吾母，\n重耳母女弟也。\n獻公子八人，\n而太子申生、\n重耳、\n夷吾皆有賢行。\n及得驪姬，\n乃遠此三子。\n\n十六年，\n晉獻公作二軍。\n公將上軍，\n太子申生將下軍，\n趙夙御戎，\n畢萬為右，\n伐滅霍，\n滅魏，\n滅耿。\n還，為太子城曲沃，\n賜趙夙耿，\n賜畢萬魏，\n以為大夫。\n士蒍曰：\n「太子不得立矣。\n分之都城，\n而位以卿，\n先為之極，\n又安得立！\n不如逃之，\n無使罪至。\n為吳太伯，\n不亦可乎，\n猶有令名。」\n太子不從。\n卜偃曰：\n「畢萬之後必大。\n萬，盈數也；\n魏，大名也。\n以是始賞，\n天開之矣。\n天子曰兆民，\n諸侯曰萬民，\n今命之大，\n以從盈數，\n其必有眾。」\n初，畢萬卜仕於晉國，\n遇《屯》之《比》。\n辛廖占之曰：\n「吉。\n屯固比入，\n吉孰大焉。\n其後必蕃昌。」\n\n十七年，\n晉侯使太子申生伐東山。\n里克諫獻公曰：\n「太子奉冢祀社稷之粢盛，\n以朝夕視君膳者也，\n故曰冢子。\n君行則守，\n有守則從，\n從曰撫軍，\n守曰監國，\n古之制也。\n夫率師，\n專行謀也；\n誓軍旅，\n君與國政之所圖也：\n非太子之事也。\n師在制命而已，\n稟命則不威，\n專命則不孝，\n故君之嗣適不可以帥師。\n君失其官，\n率師不威，\n將安用之？」\n公曰：\n「寡人有子，\n未知其太子誰立。」\n里克不對而退，\n見太子。\n太子曰：\n「吾其廢乎？」\n里克曰：\n「太子勉之！\n教以軍旅，\n不共是懼，\n何故廢乎？\n且子懼不孝，\n毋懼不得立。\n修己而不責人，\n則免於難。」\n太子帥師，\n公衣之偏衣，\n佩之金玦。\n里克謝病，\n不從太子。\n太子遂伐東山。\n\n十九年，\n獻公曰：\n「始吾先君莊伯、\n武公之誅晉亂，\n而虢常助晉伐我，\n又匿晉亡公子，\n果為亂。\n弗誅，\n後遺子孫憂。」\n乃使荀息以屈產之乘假道於虞。\n虞假道，\n遂伐虢，\n取其下陽以歸。\n\n獻公私謂驪姬曰：\n「吾欲廢太子，\n以奚齊代之。」\n驪姬泣曰：\n「太子之立，\n諸侯皆已知之，\n而數將兵，\n百姓附之，\n柰何以賤妾之故廢適立庶？\n君必行之，\n妾自殺也。」\n驪姬詳譽太子，\n而陰令人譖惡太子，\n而欲立其子。\n\n二十一年，\n驪姬謂太子曰：\n「君夢見齊姜，\n太子速祭曲沃，\n歸釐於君。」\n太子於是祭其母齊姜於曲沃，\n上其薦胙於獻公。\n獻公時出獵，\n置胙於宮中。\n驪姬使人置毒藥胙中。\n居二日，\n獻公從獵來還，\n宰人上胙獻公，\n獻公欲饗之。\n驪姬從旁止之，\n曰：\n「胙所從來遠，\n宜試之。」\n祭地，\n地墳；\n與犬，\n犬死；\n與小臣，\n小臣死。\n驪姬泣曰：\n「太子何忍也！\n其父而欲弒代之，\n況他人乎？\n且君老矣，\n旦暮之人，\n曾不能待而欲弒之！」\n謂獻公曰：\n「太子所以然者，\n不過以妾及奚齊之故。\n妾願子母辟之他國，\n若早自殺，\n毋徒使母子為太子所魚肉也。\n始君欲廢之，\n妾猶恨之；\n至於今，\n妾殊自失於此。」\n太子聞之，\n奔新城。\n獻公怒，\n乃誅其傅杜原款。\n或謂太子曰：\n「為此藥者乃驪姬也，\n太子何不自辭明之？」\n太子曰：\n「吾君老矣，\n非驪姬，\n寢不安，\n食不甘。\n即辭之，\n君且怒之。\n不可。」\n或謂太子曰：\n「可奔他國。」\n太子曰：\n「被此惡名以出，\n人誰內我？\n我自殺耳。」\n十二月戊申，\n申生自殺於新城。\n\n此時重耳、\n夷吾來朝。\n人或告驪姬曰：\n「二公子怨驪姬譖殺太子。」\n驪姬恐，\n因譖二公子：\n「申生之藥胙，\n二公子知之。」\n二子聞之，\n恐，重耳走蒲，\n夷吾走屈，\n保其城，\n自備守。\n初，獻公使士蒍為二公子築蒲、\n屈城，\n弗就。\n夷吾以告公，\n公怒士蒍。\n士蒍謝曰：\n「邊城少寇，\n安用之？」\n退而歌曰：\n「狐裘蒙茸，\n一國三公，\n吾進適從！」\n卒就城。\n及申生死，\n二子亦歸保其城。\n\n二十二年，\n獻公怒二子不辭而去，\n果有謀矣，\n乃使兵伐蒲。\n蒲人之宦者勃鞮命重耳促自殺。\n重耳踰垣，\n宦者追斬其衣袪。\n重耳遂奔翟。\n使人伐屈，\n屈城守，\n不可下。\n\n是歲也，\n晉復假道於虞以伐虢。\n虞之大夫宮之奇諫虞君曰：\n「晉不可假道也，\n是且滅虞。」\n虞君曰：\n「晉我同姓，\n不宜伐我。」\n宮之奇曰：\n「太伯、\n虞仲，\n太王之子也，\n太伯亡去，\n是以不嗣。\n虢仲、\n虢叔，\n王季之子也，\n為文王卿士，\n其記勳在王室，\n藏於盟府。\n將虢是滅，\n何愛于虞？\n且虞之親能親於桓、\n莊之族乎？\n桓、莊之族何罪，\n盡滅之。\n虞之與虢，\n脣之與齒，\n脣亡則齒寒。」\n虞公不聽，\n遂許晉。\n宮之奇以其族去虞。\n其冬，\n晉滅虢，\n虢公醜奔周。\n還，襲滅虞，\n虜虞公及其大夫井伯百里奚以媵秦穆姬，\n而修虞祀。\n荀息牽曩所遺虞屈產之乘馬奉之獻公，\n獻公笑曰：\n「馬則吾馬，\n齒亦老矣！」\n\n二十三年，\n獻公遂發賈華等伐屈，\n屈潰。\n夷吾將奔翟。\n冀芮曰：\n「不可，\n重耳已在矣，\n今往，\n晉必移兵伐翟，\n翟畏晉，\n禍且及。\n不如走梁，\n梁近於秦，\n秦彊，\n吾君百歲後可以求人焉。」\n遂奔梁。\n二十五年，\n晉伐翟，\n翟以重耳故，\n亦擊晉於齧桑，\n晉兵解而去。\n\n當此時，\n晉彊，\n西有河西，\n與秦接境，\n北邊翟，\n東至河內。\n\n驪姬弟生悼子。\n\n二十六年夏，\n齊桓公大會諸侯於葵丘。\n晉獻公病，\n行後，\n未至，\n逢周之宰孔。\n宰孔曰：\n「齊桓公益驕，\n不務德而務遠略，\n諸侯弗平。\n君弟毋會，\n毋如晉何。」\n獻公亦病，\n復還歸。\n病甚，\n乃謂荀息曰：\n「吾以奚齊為後，\n年少，\n諸大臣不服，\n恐亂起，\n子能立之乎？」\n荀息曰：\n「能。」\n獻公曰：\n「何以為驗？」\n對曰：\n「使死者復生，\n生者不慚，\n為之驗。」\n於是遂屬奚齊於荀息。\n荀息為相，\n主國政。\n秋九月，\n獻公卒。\n里克、\n邳鄭欲內重耳，\n以三公子之徒作亂，\n謂荀息曰：\n「三怨將起，\n秦、晉輔之，\n子將何如？」\n荀息曰：\n「吾不可負先君言。」\n十月，\n里克殺奚齊于喪次，\n獻公未葬也。\n荀息將死之，\n或曰不如立奚齊弟悼子而傅之，\n荀息立悼子而葬獻公。\n十一月，\n里克弒悼子于朝，\n荀息死之。\n君子曰：\n「《詩》所謂\n『白珪之玷，\n猶可磨也，\n斯言之玷，\n不可為也』，\n其荀息之謂乎！\n不負其言。」\n初，獻公將伐驪戎，\n卜曰\n「齒牙為禍」。\n及破驪戎，\n獲驪姬，\n愛之，\n竟以亂晉。\n\n里克等已殺奚齊、\n悼子，\n使人迎公子重耳於翟，\n欲立之。\n重耳謝曰：\n「負父之命出奔，\n父死不得脩人子之禮侍喪，\n重耳何敢入！\n大夫其更立他子。」\n還報里克，\n里克使迎夷吾於梁。\n夷吾欲往，\n呂省、\n郤芮曰：\n「內猶有公子可立者而外求，\n難信。\n計非之秦，\n輔彊國之威以入，\n恐危。」\n乃使郤芮厚賂秦，\n約曰：\n「即得入，\n請以晉河西之地與秦。」\n及遺里克書曰：\n「誠得立，\n請遂封子於汾陽之邑。\n秦繆公乃發兵送夷吾於晉。\n齊桓公聞晉內亂，\n亦率諸侯如晉。\n秦兵與夷吾亦至晉，\n齊乃使隰朋會秦俱入夷吾，\n立為晉君，\n是為惠公。\n齊桓公至晉之高梁而還歸。\n\n惠公夷吾元年，\n使邳鄭謝秦曰：\n「始夷吾以河西地許君，\n今幸得入立。\n大臣曰：\n『地者先君之地，\n君亡在外，\n何以得擅許秦者？』\n寡人爭之弗能得，\n故謝秦。」\n亦不與里克汾陽邑，\n而奪之權。\n四月，\n周襄王使周公忌父會齊、\n秦大夫共禮晉惠公。\n惠公以重耳在外，\n畏里克為變，\n賜里克死。\n謂曰：\n「微里子寡人不得立。\n雖然，\n子亦殺二君一大夫，\n為子君者不亦難乎？」\n里克對曰：\n「不有所廢，\n君何以興？\n欲誅之，\n其無辭乎？\n乃言為此！\n臣聞命矣。」\n遂伏劍而死。\n於是邳鄭使謝秦未還，\n故不及難。\n\n晉君改葬恭太子申生。\n秋，狐突之下國，\n遇申生，\n申生與載而告之曰：\n「夷吾無禮，\n余得請於帝，\n將以晉與秦，\n秦將祀余。」\n狐突對曰：\n「臣聞神不食非其宗，\n君其祀毋乃絕乎？\n君其圖之。」\n申生曰：\n「諾，\n吾將復請帝。\n後十日，\n新城西偏將有巫者見我焉。」\n許之，\n遂不見。\n及期而往，\n復見，\n申生告之曰：\n「帝許罰有罪矣，\n獘於韓。」\n兒乃謠曰：\n「恭太子更葬矣，\n後十四年，\n晉亦不昌，\n昌乃在兄。」\n\n邳鄭使秦，\n聞里克誅，\n乃說秦繆公曰：\n「呂省、\n郤稱、\n冀芮實為不從。\n若重賂與謀，\n出晉君，\n入重耳，\n事必就。」\n秦繆公許之，\n使人與歸報晉，\n厚賂三子。\n三子曰：\n「幣厚言甘，\n此必邳鄭賣我於秦。」\n遂殺邳鄭及里克、\n邳鄭之黨七輿大夫。\n邳鄭子豹奔秦，\n言伐晉，\n繆公弗聽。\n\n惠公之立，\n倍秦地及里克，\n誅七輿大夫，\n國人不附。\n二年，\n周使召公過禮晉惠公，\n惠公禮倨，\n召公譏之。\n\n四年，\n晉饑，\n乞糴於秦。\n繆公問百里奚，\n百里奚曰：\n「天菑流行，\n國定代有，\n救菑恤鄰，\n國之道也。\n與之。」\n邳鄭子豹曰：\n「伐之。\n繆公曰：\n「其君是惡，\n其民何罪！」\n卒與粟，\n自雍屬絳。」\n\n五年，\n秦饑，\n請糴於晉。\n晉君謀之，\n慶鄭曰：\n「以秦得立，\n已而倍其地約。\n晉饑而秦貸我，\n今秦饑請糴，\n與之何疑？\n而謀之！」\n虢射曰：\n「往年天以晉賜秦，\n秦弗知取而貸我。\n今天以秦賜晉，\n晉其可以逆天乎？\n遂伐之。」\n惠公用虢射謀，\n不與秦粟，\n而發兵且伐秦。\n秦大怒，\n亦發兵伐晉。\n\n六年春，\n秦繆公將兵伐晉。\n晉惠公謂慶鄭曰：\n「秦師深矣，\n柰何？」\n鄭曰：\n「秦內君，\n君倍其賂；\n晉饑秦輸粟，\n秦饑而晉倍之，\n乃欲因其饑伐之：\n其深不亦宜乎！」\n晉卜御右，\n慶鄭皆吉。\n公曰：\n「鄭不孫。」\n乃更令步陽御戎，\n家僕徒為右，\n進兵。\n九月壬戌，\n秦繆公、\n晉惠公合戰韓原。\n惠公馬騺不行，\n秦兵至，\n公窘，\n召慶鄭為御。\n鄭曰：\n「不用卜，\n敗不亦當乎！」\n遂去。\n更令梁繇靡御，\n虢射為右，\n輅秦繆公。\n繆公壯士冒敗晉軍，\n晉軍敗，\n遂失秦繆公，\n反獲晉公以歸。\n秦將以祀上帝。\n晉君姊為繆公夫人，\n衰絰涕泣。\n公曰：\n「得晉侯將以為樂，\n今乃如此。\n且吾聞箕子見唐叔之初封，\n曰\n『其後必當大矣』，\n晉庸可滅乎！」\n乃與晉侯盟王城而許之歸。\n晉侯亦使呂省等報國人曰：\n「孤雖得歸，\n毋面目見社稷，\n卜日立子圉。」\n晉人聞之，\n皆哭。\n秦繆公問呂省：\n「晉國和乎？」\n對曰：\n「不和。\n小人懼失君亡親，\n不憚立子圉，\n曰\n『必報讎，\n寧事戎、\n狄』。\n其君子則愛君而知罪，\n以待秦命，\n曰\n『必報德』。\n有此二故，\n不和。」\n於是秦繆公更舍晉惠公，\n餽之七牢。\n十一月，\n歸晉侯。\n晉侯至國，\n誅慶鄭，\n修政教。\n謀曰：\n「重耳在外，\n諸侯多利內之。」\n欲使人殺重耳於狄。\n重耳聞之，\n如齊。\n\n八年，\n使太子圉質秦。\n初，惠公亡在梁，\n梁伯以其女妻之，\n生一男一女。\n梁伯卜之，\n男為人臣，\n女為人妾，\n故名男為圉，\n女為妾。\n\n十年，\n秦滅梁。\n梁伯好土功，\n治城溝，\n民力罷怨，\n其眾數相驚，\n曰\n「秦寇至」，\n民恐惑，\n秦竟滅之。\n\n十三年，\n晉惠公病，\n內有數子。\n太子圉曰：\n「吾母家在梁，\n梁今秦滅之，\n我外輕於秦而內無援於國。\n君即不起，\n病大夫輕，\n更立他公子。」\n乃謀與其妻俱亡歸。\n秦女曰：\n「子一國太子，\n辱在此。\n秦使婢子侍，\n以固子之心。\n子亡矣，\n我不從子，\n亦敢言。」\n子圉遂亡歸晉。\n十四年九月，\n惠公卒，\n太子圉立，\n是為懷公。\n\n子圉之亡，\n秦怨之，\n乃求公子重耳，\n欲內之。\n子圉之立，\n畏秦之伐也，\n乃令國中諸從重耳亡者與期，\n期盡不到者盡滅其家。\n狐突之子毛及偃從重耳在秦，\n弗肯召。\n懷公怒，\n囚狐突。\n突曰：\n「臣子事重耳有年數矣，\n今召之，\n是教之反君也，\n何以教之？」\n懷公卒殺狐突。\n秦繆公乃發兵送內重耳，\n使人告欒、\n郤之黨為內應，\n殺懷公於高梁，\n入重耳。\n重耳立，\n是為文公。\n\n晉文公重耳，\n晉獻公之子也。\n自少好士，\n年十七，\n有賢士五人：\n曰趙衰；\n狐偃咎犯，\n文公舅也；\n賈佗；\n先軫；\n魏武子。\n自獻公為太子時，\n重耳固已成人矣。\n獻公即位，\n重耳年二十一。\n獻公十三年，\n以驪姬故，\n重耳備蒲城守秦。\n獻公二十一年，\n獻公殺太子申生，\n驪姬讒之，\n恐，不辭獻公而守蒲城。\n獻公二十二年，\n獻公使宦者履鞮趣殺重耳。\n重耳踰垣，\n宦者逐斬其衣袪。\n重耳遂奔狄。\n狄，其母國也。\n是時重耳年四十三。\n從此五士，\n其餘不名者數十人，\n至狄。\n\n狄伐咎如，\n得二女：\n以長女妻重耳，\n生伯鯈、\n叔劉；\n以少女妻趙衰，\n生盾。\n居狄五歲而晉獻公卒，\n里克已殺奚齊、\n悼子，\n乃使人迎，\n欲立重耳。\n重耳畏殺，\n因固謝，\n不敢入。\n已而晉更迎其弟夷吾立之，\n是為惠公。\n惠公七年，\n畏重耳，\n乃使宦者履鞮與壯士欲殺重耳。\n重耳聞之，\n乃謀趙衰等曰：\n「始吾奔狄，\n非以為可用與，\n以近易通，\n故且休足。\n休足久矣，\n固願徙之大國。\n夫齊桓公好善，\n志在霸王，\n收恤諸侯。\n今聞管仲、\n隰朋死，\n此亦欲得賢佐，\n盍往乎？」\n於是遂行。\n重耳謂其妻曰：\n「待我二十五年不來，\n乃嫁。」\n其妻笑曰：\n「犂二十五年，\n吾冢上柏大矣。\n雖然，\n妾待子。」\n重耳居狄凡十二年而去。\n\n過衛，\n衛文公不禮。\n去，過五鹿，\n飢而從野人乞食，\n野人盛土器中進之。\n重耳怒。\n趙衰曰：\n「土者，\n有土也，\n君其拜受之。」\n\n至齊，\n齊桓公厚禮，\n而以宗女妻之，\n有馬二十乘，\n重耳安之。\n重耳至齊二歲而桓公卒，\n會豎刀等為內亂，\n齊孝公之立，\n諸侯兵數至。\n留齊凡五歲。\n重耳愛齊女，\n毋去心。\n趙衰、\n咎犯乃於桑下謀行。\n齊女侍者在桑上聞之，\n以告其主。\n其主乃殺侍者，\n勸重耳趣行。\n重耳曰：\n「人生安樂，\n孰知其他！\n必死於此，\n不能去。」\n齊女曰：\n「子一國公子，\n窮而來此，\n數士者以子為命。\n子不疾反國，\n報勞臣，\n而懷女德，\n竊為子羞之。\n且不求，\n何時得功？」\n乃與趙衰等謀，\n醉重耳，\n載以行。\n行遠而覺，\n重耳大怒，\n引戈欲殺咎犯。\n咎犯曰：\n「殺臣成子，\n偃之願也。」\n重耳曰：\n「事不成，\n我食舅氏之肉。」\n咎犯曰：\n「事不成，\n犯肉腥臊，\n何足食！」\n乃止，\n遂行。\n\n過曹，\n曹共公不禮，\n欲觀重耳駢脅。\n曹大夫釐負羈曰：\n「晉公子賢，\n又同姓，\n窮來過我，\n柰何不禮！」\n共公不從其謀。\n負羈乃私遺重耳食，\n置璧其下。\n重耳受其食，\n還其璧。\n\n去，\n過宋。\n宋襄公新困兵於楚，\n傷於泓，\n聞重耳賢，\n乃以國禮禮於重耳。\n宋司馬公孫固善於咎犯，\n曰：\n「宋小國新困，\n不足以求入，\n更之大國。」\n乃去。\n\n過鄭，\n鄭文公弗禮。\n鄭叔瞻諫其君曰：\n「晉公子賢，\n而其從者皆國相，\n且又同姓。\n鄭之出自厲王，\n而晉之出自武王。」\n鄭君曰：\n「諸侯亡公子過此者眾，\n安可盡禮！」\n叔瞻曰：\n「君不禮，\n不如殺之，\n且後為國患。」\n鄭君不聽。\n\n重耳去之楚，\n楚成王以適諸侯禮待之，\n重耳謝不敢當。\n趙衰曰：\n「子亡在外十餘年，\n小國輕子，\n況大國乎？\n今楚大國而固遇子，\n子其毋讓，\n此天開子也。」\n遂以客禮見之。\n成王厚遇重耳，\n重耳甚卑。\n成王曰：\n「子即反國，\n合以報寡人？」\n重耳曰：\n「羽毛齒角玉帛，\n君王所餘，\n未知所以報。」\n王曰：\n「雖然，\n何以報不穀？」\n重耳曰：\n「即不得已，\n與君王以兵車會平原廣澤，\n請辟王三舍。」\n楚將子玉怒曰：\n「王遇晉公子至厚，\n今重耳言不孫，\n請殺之。」\n成王曰：\n「晉公子賢而困於外久，\n從者皆國器，\n此天所置，\n庸可殺乎？\n且言何以易之！」\n居楚數月，\n而晉太子圉亡秦，\n秦怨之；\n聞重耳在楚，\n乃召之。\n成王曰：\n「楚遠，\n更數國乃至晉。\n秦晉接境，\n秦君賢，\n子其勉行！」\n厚送重耳。\n\n重耳至秦，\n繆公以宗女五人妻重耳，\n故子圉妻與往。\n重耳不欲受，\n司空季子曰：\n「其國且伐，\n況其故妻乎！\n且受以結秦親而求入，\n子乃拘小禮，\n忘大醜乎！」\n遂受。\n繆公大歡與重耳飲。\n趙衰歌《黍苗》詩。\n繆公曰：\n「知子欲急反國矣。」\n趙衰與重耳下，\n再拜曰：\n「孤臣之仰君，\n如百穀之望時雨。」\n是時晉惠公十四年秋。\n惠公以九月卒，\n子圉立。\n十一月，\n葬惠公。\n十二月，\n晉國大夫欒、\n郤等聞重耳在秦，\n皆陰來勸重耳、\n趙衰等反國，\n為內應甚眾。\n於是秦繆公乃發兵與重耳歸晉。\n晉聞秦兵來，\n亦發兵拒之。\n然皆陰知公子重耳入也。\n唯惠公之故貴臣呂、\n郤之屬不欲立重耳。\n重耳出亡凡十九歲而得入，\n時年六十二矣，\n晉人多附焉。\n\n文公元年春，\n秦送重耳至河。\n咎犯曰：\n「臣從君周旋天下，\n過亦多矣。\n臣猶知之，\n況於君乎？\n請從此去矣。」\n重耳曰：\n「若反國，\n所不與子犯共者，\n河伯視之！」\n乃投璧河中，\n以與子犯盟。\n是時介子推從，\n在船中，\n乃笑曰：\n「天實開公子，\n而子犯以為己功而要市於君，\n固足羞也。\n吾不忍與同位。」\n乃自隱渡河。\n秦兵圍令狐，\n晉軍于廬柳。\n二月辛丑，\n咎犯與秦晉大夫盟于郇。\n壬寅，\n重耳入于晉師。\n丙午，\n入于曲沃。\n丁未，\n朝於武宮，\n即位為晉君，\n是為文公。\n群臣皆往。\n懷公圉奔高梁。\n戊申，\n使人殺懷公。\n\n懷公故大臣呂省、\n郤芮本不附文公，\n文公立，\n恐誅，\n乃欲與其徒謀燒公宮，\n殺文公。\n文公不知。\n始嘗欲殺文公宦者履鞮知其謀，\n欲以告文公，\n解前罪，\n求見文公。\n文公不見，\n使人讓曰：\n「蒲城之事，\n女斬予袪。\n其後我從狄君獵，\n女為惠公來求殺我。\n惠公與女期三日至，\n而女一日至，\n何速也？\n女其念之。」\n宦者曰：\n「臣刀鋸之餘，\n不敢以二心事君倍主，\n故得罪於君。\n君已反國，\n其毋蒲、\n翟乎？\n且管仲射鉤，\n桓公以霸。\n今刑餘之人以事告而君不見，\n禍又且及矣。」\n於是見之，\n遂以呂、\n郤等告文公。\n文公欲召呂、\n郤，呂、\n郤等黨多，\n文公恐初入國，\n國人賣己，\n乃為微行，\n會秦繆公於王城，\n國人莫知。\n三月己丑，\n呂、郤等果反，\n焚公宮，\n不得文公。\n文公之衛徒與戰，\n呂、郤等引兵欲奔，\n秦繆公誘呂、\n欲等，\n殺之河上，\n晉國復而文公得歸。\n夏，迎夫人於秦，\n秦所與文公妻者卒為夫人。\n秦送三千人為衛，\n以備晉亂。\n\n文公修政，\n施惠百姓。\n賞從亡者及功臣，\n大者封邑，\n小者尊爵。\n未盡行賞，\n周襄王以弟帶難出居鄭地，\n來告急晉。\n晉初定，\n欲發兵，\n恐他亂起，\n是以賞從亡未至隱者介子推。\n推亦不言祿，\n祿亦不及。\n推曰：\n「獻公子九人，\n唯君在矣。\n惠、懷無親，\n外內棄之；\n天未絕晉，\n必將有主，\n主晉祀者，\n非君而誰？\n天實開之，\n二三子以為己力，\n不亦誣乎？\n竊人之財，\n猶曰是盜，\n況貪天之功以為己力乎？\n下冒其罪，\n上賞其姦，\n上下相蒙，\n難與處矣！」\n其母曰：\n「盍亦求之，\n以死誰懟？」\n推曰：\n「尤而效之，\n罪有甚焉。\n且出怨言，\n不食其祿。」\n母曰：\n「亦使知之，\n若何？」\n對曰：\n「言，\n身之文也；\n身欲隱，\n安用文之？\n文之，\n是求顯也。」\n其母曰：\n「能如此乎？\n與女偕隱。」\n至死不復見。\n\n介子推從者憐之，\n乃懸書宮門曰：\n「龍欲上天，\n五蛇為輔。\n龍已升雲，\n四蛇各入其宇，\n一蛇獨怨，\n終不見處所。」\n文公出，\n見其書，\n曰：\n「此介子推也。\n吾方憂王室，\n未圖其功。」\n使人召之，\n則亡。\n遂求所在，\n聞其入緜上山中，\n於是文公環緜上山中而封之，\n以為介推田，\n號曰介山，\n「以記吾過，\n且旌善人」。\n\n從亡賤臣壺叔曰：\n「君三行賞，\n賞不及臣，\n敢請罪。」\n文公報曰：\n「夫導我以仁義，\n防我以德惠，\n此受上賞。\n輔我以行，\n卒以成立，\n此受次賞。\n矢石之難，\n汗馬之勞，\n此復受次賞。\n若以力事我而無補吾缺者，\n此復受次賞。\n三賞之後，\n故且及子。」\n晉人聞之，\n皆說。\n\n二年春，\n秦軍河上，\n將入王。\n趙衰曰：\n「求霸莫如入王尊周。\n周晉同姓，\n晉不先入王，\n後秦入之，\n毋以令于天下。\n方今尊王，\n晉之資也。」\n三月甲辰，\n晉乃發兵至陽樊，\n圍溫，\n入襄王于周。\n四月，\n殺王弟帶。\n周襄王賜晉河內陽樊之地。\n\n四年，\n楚成王及諸侯圍宋，\n宋公孫固如晉告急。\n先軫曰：\n「報施定霸，\n於今在矣。」\n狐偃曰：\n「楚新得曹而初婚於衛，\n若伐曹、\n衛，楚必救之，\n則宋免矣。」\n於是晉作三軍。\n趙衰舉郤穀將中軍，\n郤臻佐之；\n使狐偃將上軍，\n狐毛佐之，\n命趙衰為卿；\n欒枝將下軍，\n先軫佐之；\n荀林父御戎，\n魏犨為右：\n往伐。\n冬十二月，\n晉兵先下山東，\n而以原封趙衰。\n\n五年春，\n晉文公欲伐曹，\n假道於衛，\n衛人弗許。\n還自河南度，\n侵曹，\n伐衛。\n正月，\n取五鹿。\n二月，\n晉侯、\n齊侯盟于斂盂。\n衛侯請盟晉，\n晉人不許。\n衛侯欲與楚，\n國人不欲，\n故出其君以說晉。\n衛侯居襄牛，\n公子買守衛。\n楚救衛，\n不卒。\n晉侯圍曹。\n三月丙午，\n晉師入曹，\n數之以其不用釐負羈言，\n而用美女乘軒者三百人也。\n令軍毋入僖負羈宗家以報德。\n楚圍宋，\n宋復告急晉。\n文公欲救則攻楚，\n為楚嘗有德，\n不欲伐也；\n欲釋宋，\n宋又嘗有德於晉：\n患之。\n先軫曰：\n「執曹伯，\n分曹、\n衛地以與宋，\n楚急曹、\n衛，其勢宜釋宋。」\n於是文公從之，\n而楚成王乃引兵歸。\n\n楚將子玉曰：\n「王遇晉至厚，\n今知楚急曹、\n衛而故伐之，\n是輕王。」\n王曰：\n「晉侯亡在外十九年，\n困日久矣，\n果得反國，\n險阸盡知之，\n能用其民，\n天之所開，\n不可當。」\n子玉請曰：\n「非敢必有功，\n願以閒執讒慝之口也。」\n楚王怒，\n少與之兵。\n於是子玉使宛春告晉：\n「請復衛侯而封曹，\n臣亦釋宋。」\n咎犯曰：\n「子玉無禮矣，\n君取一，\n臣取二，\n勿許。」\n先軫曰：\n「定人之謂禮。\n楚一言定三國，\n子一言而亡之，\n我則毋禮。\n不許楚，\n是棄宋也。\n不如私許曹、\n衛以誘之，\n執宛春以怒楚，\n既戰而後圖之。」\n晉侯乃囚宛春於衛，\n且私許復曹、\n衛。曹、\n衛告絕於楚。\n楚得臣怒，\n擊晉師，\n晉師退。\n軍吏曰：\n「為何退？」\n文公曰：\n「昔在楚，\n約退三舍，\n可倍乎！」\n楚師欲去，\n得臣不肯。\n四月戊辰，\n宋公、\n齊將、\n秦將與晉侯次城濮。\n己巳，\n與楚兵合戰，\n楚兵敗，\n得臣收餘兵去。\n甲午，\n晉師還至衡雍，\n作王宮于踐土。\n\n初，\n鄭助楚，\n楚敗，\n懼，使人請盟晉侯。\n晉侯與鄭伯盟。\n\n五月丁未，\n獻楚俘於周，\n駟介百乘，\n徒兵千。\n天子使王子虎命晉侯為伯，\n賜大輅，\n彤弓矢百，\n玈弓矢千，\n秬鬯一卣，\n珪瓚，\n虎賁三百人。\n晉侯三辭，\n然后稽首受之。\n周作《晉文侯命》：\n「王若曰：\n父義和，\n丕顯文、\n武，能慎明德，\n昭登於上，\n布聞在下，\n維時上帝集厥命于文、\n武。恤朕身，\n繼予一人永其在位。」\n於是晉文公稱伯。\n癸亥，\n王子虎盟諸侯於王庭。\n\n晉焚楚軍，\n火數日不息，\n文公歎。\n左右曰：\n「勝楚而君猶憂，\n何？」\n文公曰：\n「吾聞能戰勝安者唯聖人，\n是以懼。\n且子玉猶在，\n庸可喜乎！」\n子玉之敗而歸，\n楚成王怒其不用其言，\n貪與晉戰，\n讓責子玉，\n子玉自殺。\n晉文公曰：\n「我擊其外，\n楚誅其內，\n內外相應。」\n於是乃喜。\n\n六月，\n晉人復人衛侯。\n壬午，\n晉侯度河北歸國。\n行賞，\n狐偃為首。\n或曰：\n「城濮之事，\n先軫之謀。」\n文公曰：\n「城濮之事，\n偃說我毋失信。\n先軫曰\n『軍事勝為右』，\n吾用之以勝。\n然此一時之說，\n偃言萬世之功，\n柰何以一時之利而加萬世功乎？\n是以先之。」\n\n冬，\n晉侯會諸侯於溫，\n欲率之朝周，\n力未能，\n恐其有畔者，\n乃使人言周襄王狩于河陽。\n壬申，\n遂率諸侯朝王於踐土。\n孔子讀史記至文公，\n曰\n「諸侯無召王」、\n「王狩河陽」\n者，《春秋》諱之也。\n\n丁丑，\n諸侯圍許。\n曹伯臣或說晉侯曰：\n「齊桓公合諸侯而國異姓，\n今君為會而滅同姓。\n曹，叔振鐸之後；\n晉，唐叔之後。\n合諸侯而滅兄弟，\n非禮。」\n晉侯說，\n復曹伯。\n\n於是晉始作三行。\n荀林父將中行，\n先縠將右行，\n先蔑將左行。\n\n七年，\n晉文公、\n秦繆公共圍鄭，\n以其無禮於文公亡過時，\n及城濮時鄭助楚也。\n圍鄭，\n欲得叔瞻。\n叔瞻聞之，\n自殺。\n鄭持叔瞻告晉。\n晉曰：\n「必得鄭君而甘心焉。」\n鄭恐，\n乃閒令使謂秦繆公曰：\n「亡鄭厚晉，\n於晉得矣，\n而秦未為利。\n君何不解鄭，\n得為東道交？」\n秦伯說，\n罷兵。\n晉亦罷兵。\n\n九年冬，\n晉文公卒，\n子襄公歡立。\n是歲鄭伯亦卒。\n\n鄭人或賣其國於秦，\n秦繆公發兵往襲鄭。\n十二月，\n秦兵過我郊。\n襄公元年春，\n秦師過周，\n無禮，\n王孫滿譏之。\n兵至滑，\n鄭賈人弦高將市于周，\n遇之，\n以十二牛勞秦師。\n秦師驚而還，\n滅滑而去。\n\n晉先軫曰：\n「秦伯不用蹇叔，\n反其眾心，\n此可擊。」\n欒枝曰：\n「未報先君施於秦，\n擊之，\n不可。」\n先軫曰：\n「秦侮吾孤，\n伐吾同姓，\n何德之報？」\n遂擊之。\n襄公墨衰絰。\n四月，\n敗秦師于殽，\n虜秦三將孟明視、\n西乞秫、\n白乙丙以歸。\n遂墨以葬文公。\n文公夫人秦女，\n謂襄公曰：\n「秦欲得其三將戮之。」\n公許，\n遣之。\n先軫聞之，\n謂襄公曰：\n「患生矣。」\n軫乃追秦將。\n秦將渡河，\n已在船中，\n頓首謝，\n卒不反。\n\n後三年，\n秦果使孟明伐晉，\n報殽之敗，\n取晉汪以歸。\n四年，\n秦繆公大興兵伐我，\n度河，\n取王官，\n封殽尸而去。\n晉恐，\n不敢出，\n遂城守。\n五年，\n晉伐秦，\n取新城，\n報王官役也。\n\n六年，\n趙衰成子、\n欒貞子、\n咎季子犯、\n霍伯皆卒。\n趙盾代趙衰執政。\n\n七年八月，\n襄公卒。\n太子夷皋少。\n晉人以難故，\n欲立長君。\n趙盾曰：\n「立襄公弟雍。\n好善而長，\n先君愛之；\n且近於秦，\n秦故好也。\n立善則固，\n事長則順，\n秦愛則孝，\n結舊好則安。」\n賈季曰：\n「不如其弟樂。\n辰嬴嬖於二君，\n立其子，\n民必安之。」\n趙盾曰：\n「辰嬴賤，\n班在九人下，\n其子何震之有！\n且為二君嬖，\n淫也。\n為先君子，\n不能求大而出在小國，\n僻也。\n母淫子僻，\n無威；\n陳小而遠，\n無援：\n將何可乎！」\n使士會如秦迎公子雍。\n賈季亦使人召公子樂於陳。\n趙盾廢賈季，\n以其殺陽處父。\n十月，\n葬襄公。\n十一月，\n賈季奔翟。\n是歲，\n秦繆公亦卒。\n\n靈公元年四月，\n秦康公曰：\n「昔文公之入也無衛，\n故有呂、\n郤之患。」\n乃多與公子雍衛。\n太子母繆嬴日夜抱太子以號泣於朝，\n曰：\n「先君何罪？\n其嗣亦何罪？\n舍適而外求君，\n將安置此？」\n出朝，\n則抱以適趙盾所，\n頓首曰：\n「先君奉此子而屬之子，\n曰\n『此子材，\n吾受其賜；\n不材，\n吾怨子』。\n今君卒，\n言猶在耳，\n而棄之，\n若何？」\n趙盾與諸大夫皆患繆嬴，\n且畏誅，\n乃背所迎而立太子夷皋，\n是為靈公。\n發兵以距秦送公子雍者。\n趙盾為將，\n往擊秦，\n敗之令狐。\n先蔑、\n隨會亡奔秦。\n秋，齊、\n宋、衛、\n鄭、曹、\n許君皆會趙盾，\n盟於扈，\n以靈公初立故也。\n\n四年，\n伐秦，\n取少梁。\n秦亦取晉之郩。\n六年，\n秦康公伐晉，\n取羈馬。\n晉侯怒，\n使趙盾、\n趙穿、\n郤缺擊秦，\n大戰河曲，\n趙穿最有功。\n七年，\n晉六卿患隨會之在秦，\n常為晉亂，\n乃詳令魏壽餘反晉降秦。\n秦使隨會之魏，\n因執會以歸晉。\n\n八年，\n周頃王崩，\n公卿爭權，\n故不赴。\n晉使趙盾以車八百乘平周亂而立匡王。\n是年，\n楚莊王初即位。\n十二年，\n齊人弒其君懿公。\n\n十四年，\n靈公壯，\n侈，厚斂以彫牆。\n從臺上彈人，\n觀其避丸也。\n宰夫胹熊蹯不熟，\n靈公怒，\n殺宰夫，\n使婦人持其屍出棄之，\n過朝。\n趙盾、\n隨會前數諫，\n不聽；\n已又見死人手，\n二人前諫。\n隨會先諫，\n不聽。\n靈公患之，\n使鉏麑刺趙盾。\n盾閨門開，\n居處節，\n鉏麑退，\n歎曰：\n「殺忠臣，\n棄君命，\n罪一也。」\n遂觸樹而死。\n\n初，\n盾常田首山，\n見桑下有餓人。\n餓人，\n示眯明也。\n盾與之食，\n食其半。\n問其故，\n曰：\n「宦三年，\n未知母之存不，\n願遺母。」\n盾義之，\n益與之飯肉。\n已而為晉宰夫，\n趙盾弗復知也。\n九月，\n晉靈公飲趙盾酒，\n伏甲將攻盾。\n公宰示眯明知之，\n恐盾醉不能起，\n而進曰：\n「君賜臣，\n觴三行可以罷。」\n欲以去趙盾，\n令先，\n毋及難。\n盾既去，\n靈公伏士未會，\n先縱齧狗名敖。\n明為盾搏殺狗。\n盾曰：\n「棄人用狗，\n雖猛何為。」\n然不知明之為陰德也。\n已而靈公縱伏士出逐趙盾，\n示眯明反擊靈公之伏士，\n伏士不能進，\n而竟脫盾。\n盾問其故，\n曰：\n「我桑下餓人。」\n問其名，\n弗告。\n明亦因亡去。\n\n盾遂奔，\n未出晉境。\n乙丑，\n盾昆弟將軍趙穿襲殺靈公於桃園而迎趙盾。\n趙盾素貴，\n得民和；\n靈公少，\n侈，民不附，\n故為弒易。\n盾復位。\n晉太史董狐書曰\n「趙盾弒其君」，\n以視於朝。\n盾曰：\n「弒者趙穿，\n我無罪。」\n太史曰：\n「子為正卿，\n而亡不出境，\n反不誅國亂，\n非子而誰？」\n孔子聞之，\n曰：\n「董狐，\n古之良史也，\n書法不隱。\n宣子，\n良大夫也，\n為法受惡。\n惜也，\n出疆乃免。」\n\n趙盾使趙穿迎襄公弟黑臀于周而立之，\n是為成公。\n\n成公者，\n文公少子，\n其母周女也。\n壬申，\n朝于武宮。\n\n成公元年，\n賜趙氏為公族。\n伐鄭，\n鄭倍晉故也。\n三年，\n鄭伯初立，\n附晉而棄楚。\n楚怒，\n伐鄭，\n晉往救之。\n\n六年，\n伐秦，\n虜秦將赤。\n\n七年，\n成公與楚莊王爭彊，\n會諸侯于扈。\n陳畏楚，\n不會。\n晉使中行桓子伐陳，\n因救鄭，\n與楚戰，\n敗楚師。\n是年，\n成公卒，\n子景公據立。\n\n景公元年春，\n陳大夫夏徵舒弒其君靈公。\n二年，\n楚莊王伐陳，\n誅微舒。\n\n三年，\n楚莊王圍鄭，\n鄭告急晉。\n晉使荀林父將中軍，\n隨會將上軍，\n趙朔將下軍，\n郤克、\n欒書、\n先縠、\n韓厥、\n鞏朔佐之。\n六月，\n至河。\n聞楚已服鄭，\n鄭伯肉袒與盟而去，\n荀林父欲還。\n先縠曰：\n「凡來救鄭，\n不至不可，\n將率離心。」\n卒度河。\n楚已服鄭，\n欲飲馬于河為名而去。\n楚與晉軍大戰。\n鄭新附楚，\n畏之，\n反助楚攻晉。\n晉軍敗，\n走河，\n爭度，\n船中人指甚眾。\n楚虜我將知罃。\n歸而林父曰：\n「臣為督將，\n軍敗當誅，\n請死。」\n景公欲許之。\n隨會曰：\n「昔文公之與楚戰城濮，\n成王歸殺子玉，\n而文公乃喜。\n今楚已敗我師，\n又誅其將，\n是助楚殺仇也。」\n乃止。\n\n四年，\n先縠以首計而敗晉軍河上，\n恐誅，\n乃奔翟，\n與翟謀伐晉。\n晉覺，\n乃族縠。\n縠，縠，\n先軫子也。\n\n五年，\n伐鄭，\n為助楚故也。\n是時楚莊王彊，\n以挫晉兵河上也。\n\n六年，\n楚伐宋，\n宋來告急晉，\n晉欲救之，\n伯宗謀曰：\n「楚，\n天方開之，\n不可當。」\n乃使解揚紿為救宋。\n鄭人執與楚，\n楚厚賜，\n使反其言，\n令宋急下。\n解揚紿許之，\n卒致晉君言。\n楚欲殺之，\n或諫，\n乃歸解揚。\n\n七年，\n晉使隨會滅赤狄。\n\n八年，\n使郤克於齊。\n齊頃公母從樓上觀而笑之。\n所以然者，\n郤克僂，\n而魯使蹇，\n衛使眇，\n故齊亦令人如之以導客。\n郤克怒，\n歸至河上，\n曰：\n「不報齊者，\n河伯視之！」\n至國，\n請君，\n欲伐齊。\n景公問知其故，\n曰：\n「子之怨，\n安足以煩國！」\n弗聽。\n魏文子請老休，\n辟郤克，\n克執政。\n\n九年，\n楚莊王卒。\n晉伐齊，\n齊使太子彊為質於晉，\n晉兵罷。\n\n十一年春，\n齊伐魯，\n取隆。\n魯告急衛，\n衛與魯皆因郤克告急於晉。\n晉乃使郤克、\n欒書、\n韓厥以兵車八百乘與魯、\n衛其伐齊。\n夏，與頃公戰於鞌，\n傷困頃公。\n頃公乃與其右易位，\n下取飲，\n以得脫去。\n齊師敗走，\n晉追北至齊。\n頃公獻寶器以求平，\n不聽。\n郤克曰：\n「必得蕭桐姪子為質。」\n齊使曰：\n「蕭桐姪子，\n頃公母；\n頃公母猶晉君母，\n柰何必得之？\n不義，\n請復戰。」\n晉乃許與平而去。\n\n楚申公巫臣盜夏姬以奔晉，\n晉以巫臣為邢大夫。\n\n十二年冬，\n齊頃公如晉，\n欲上尊晉景公為王，\n景公讓不敢。\n晉始作六軍，\n韓厥、\n鞏朔、\n趙穿、\n荀騅、\n趙括、\n趙旃皆為卿。\n智罃自楚歸。\n\n十三年，\n魯成公朝晉，\n晉弗敬，\n魯怒去，\n倍晉。\n晉伐鄭，\n取氾。\n\n十四年，\n梁山崩。\n問伯宗，\n伯宗以為不足怪也。\n\n十六年，\n楚將子反怨巫臣，\n滅其族。\n巫臣怒，\n遺子反書曰：\n「必令子罷於奔命！」\n乃請使吳，\n令其子為吳行人，\n教吳乘車用兵。\n吳晉始通，\n約伐楚。\n\n十七年，\n誅趙同、\n趙括，\n族滅之。\n韓厥曰：\n「趙衰、\n趙盾之功豈可忘乎？\n柰何絕祀！」\n乃復令趙庶子武為趙後，\n復與之邑。\n\n十九年夏，\n景公病，\n立其太子壽曼為君，\n是為厲公。\n後月餘，\n景公卒。\n\n厲公元年，\n初立，\n欲和諸侯，\n與秦桓公夾河而盟。\n歸而秦倍盟，\n與翟謀伐晉。\n三年，\n使呂相讓秦，\n因與諸侯伐秦。\n至涇，\n敗秦於麻隧，\n虜其將成差。\n\n五年，\n三郤讒伯宗，\n殺之。\n伯宗以好直諫得此禍，\n國人以是不附厲公。\n\n六年春，\n鄭倍晉與楚盟，\n晉怒。\n欒書曰：\n「不可以當吾世而失諸侯。」\n乃發兵。\n厲公自將，\n五月度河。\n聞楚兵來救，\n范文子請公欲還。\n郤至曰：\n「發兵誅逆，\n見彊辟之，\n無以令諸侯。」\n遂與戰。\n癸巳，\n射中楚共王目，\n楚兵敗於鄢陵。\n子反收餘兵，\n拊循欲復戰，\n晉患之。\n共王召子反，\n其侍者豎陽穀進酒，\n子反醉，\n不能見。\n王怒，\n讓子反，\n子反死。\n王遂引兵歸。\n晉由此威諸侯，\n欲以令天下求霸。\n\n厲公多外嬖姬，\n歸，欲盡去群大夫而立諸姬兄弟。\n寵姬兄曰胥童，\n嘗與郤至有怨，\n及欒書又怨郤至不用其計而遂敗楚，\n乃使人閒謝楚。\n楚來詐厲公曰：\n「鄢陵之戰，\n實至召楚，\n欲作亂，\n內子周立之。\n會與國不具，\n是以事不成。」\n厲公告欒書。\n欒書曰：\n「其殆有矣！\n願公試使人之周微考之。」\n果使郤至於周。\n欒書又使公子周見郤至，\n郤至不知見賣也。\n厲公驗之，\n信然，\n遂怨郤至，\n欲殺之。\n八年，\n厲公獵，\n與姬飲，\n郤至殺豕奉進，\n宦者奪之。\n郤至射殺宦者。\n公怒，\n曰：\n「季子欺予！」\n將誅三郤，\n未發也。\n郤錡欲攻公，\n曰：\n「我雖死，\n公亦病矣。」\n郤至曰：\n「信不反君，\n智不害民，\n勇不作亂。\n失此三者，\n誰與我？\n我死耳！」\n十二月壬午，\n公令胥童以兵八百人襲攻殺三郤。\n胥童因以劫欒書、\n中行偃于朝，\n曰：\n「不殺二子，\n患必及公。」\n公曰：\n「一旦殺三卿，\n寡人不忍益也。」\n對曰：\n「人將忍君。」\n公弗聽，\n謝欒書等以誅郤氏罪：\n「大夫復位。」\n二子頓首曰：\n「幸甚幸甚！」\n公使胥童為卿。\n閏月乙卯，\n厲公游匠驪氏，\n欒書、\n中行偃以其黨襲捕厲公，\n囚之，\n殺胥童，\n而使人迎公子周于周而立之，\n是為悼公。\n\n悼公元年正月庚申，\n欒書、\n中行偃弒厲公，\n葬之以一乘車。\n厲公囚六日死，\n死十日庚午，\n智罃迎公子周來，\n至絳，\n刑雞與大夫盟而立之，\n是為悼公。\n辛巳，\n朝武宮。\n二月乙酉，\n即位。\n\n悼公周者，\n其大父捷，\n晉襄公少子也，\n不得立，\n號為桓叔，\n桓叔最愛。\n桓叔生惠伯談，\n談生悼公周。\n周之立，\n年十四矣。\n悼公曰：\n「大父、\n父皆不得立而辟難於周，\n客死焉。\n寡人自以疏遠，\n毋幾為君。\n今大夫不忘文、\n襄之意而惠立桓叔之後，\n賴宗廟大夫之靈，\n得奉晉祀，\n豈敢不戰戰乎？\n大夫其亦佐寡人！」\n於是逐不臣者七人，\n修舊功，\n施德惠，\n收文公入時功臣後。\n秋，伐鄭。\n鄭師敗，\n遂至陳。\n\n三年，\n晉會諸侯。\n悼公問群臣可用者，\n祁傒舉解狐。\n解狐，\n傒之仇。\n復問，\n舉其子祁午。\n君子曰：\n「祁傒可謂不黨矣！\n外舉不隱仇，\n內舉不隱子。」\n方會諸侯，\n悼公弟楊干亂行，\n魏絳戮其僕。\n悼公怒，\n或諫公，\n公卒賢絳，\n任之政，\n使和戎，\n戎大親附。\n十一年，\n悼公曰：\n「自吾用魏絳，\n九合諸侯，\n和戎、\n翟，魏子之力也。」\n賜之樂，\n三讓乃受之。\n冬，秦取我櫟。\n\n十四年，\n晉使六卿率諸侯伐秦，\n度涇，\n大敗秦軍，\n至棫林而去。\n\n十五年，\n悼公問治國於師曠。\n師曠曰：\n「惟仁義為本。」\n冬，悼公卒，\n子平公彪立。\n\n平公元年，\n伐齊，\n齊靈公與戰靡下，\n齊師敗走。\n晏嬰曰：\n「君亦毋勇，\n何不止戰？」\n遂去。\n晉追，\n遂圍臨菑，\n盡燒屠其郭中。\n東至膠，\n南至沂，\n齊皆城守，\n晉乃引兵歸。\n\n六年，\n魯襄公朝晉。\n晉欒逞有罪，\n奔齊。\n八年，\n齊莊公微遣欒逞於曲沃，\n以兵隨之。\n齊兵上太行，\n欒逞從曲沃中反，\n襲入絳。\n絳不戒，\n平公欲自殺，\n范獻子止公，\n以其徒擊逞，\n逞敗走曲沃。\n曲沃攻逞，\n逞死，\n遂滅欒氏宗。\n逞者，\n欒書孫也。\n其入絳，\n與魏氏謀。\n齊莊公聞逞敗，\n乃還，\n取晉之朝歌去，\n以報臨菑之役也。\n\n十年，\n齊崔杼弒其君莊公。\n晉因齊亂，\n伐敗齊於高唐去，\n報太行之役也。\n\n十四年，\n吳延陵季子來使，\n與趙文子、\n韓宣子、\n魏獻子語，\n曰：\n「晉國之政，\n卒歸此三家矣。」\n\n十九年，\n齊使晏嬰如晉，\n與叔嚮語。\n叔嚮曰：\n「晉，\n季世也。\n公厚賦為臺池而不恤政，\n政在私門，\n其可久乎！」\n晏子然之。\n\n二十二年，\n伐燕。\n二十六年，\n平公卒，\n子昭公夷立。\n\n昭公六年卒。\n六卿彊，\n公室卑。\n子頃公去疾立。\n\n頃公六年，\n周景王崩，\n王子爭立。\n晉六卿平王室亂，\n立敬王。\n\n九年，\n魯季氏逐其君昭公，\n昭公居乾侯。\n十一年，\n衛、宋使使請晉納魯君。\n季平子私賂范獻子，\n獻子受之，\n乃謂晉君曰：\n「季氏無罪。」\n不果入魯君。\n\n十二年，\n晉之宗家祁傒孫，\n叔嚮子，\n相惡於君。\n六卿欲弱公室，\n乃遂以法盡滅其族，\n而分其邑為十縣，\n各令其子為大夫。\n晉益弱，\n六卿皆大。\n\n十四年，\n頃公卒，\n子定公午立。\n\n定公十一年，\n魯陽虎奔晉，\n趙鞅簡子舍之。\n十二年，\n孔子相魯。\n\n十五年，\n趙鞅使邯鄲大夫午，\n不信，\n欲殺午，\n午與中行寅、\n范吉射親攻趙鞅，\n鞅走保晉陽。\n定公圍晉陽。\n荀櫟、\n韓不信、\n魏侈與范、\n中行為仇，\n乃移兵伐范、\n中行。\n范、中行反，\n晉君擊之，\n敗范、\n中行。\n范、中行走朝歌，\n保之。\n韓、魏為趙鞅謝晉君，\n乃赦趙鞅，\n復位。\n二十二年，\n晉敗范、\n中行氏，\n二子奔齊。\n\n三十年，\n定公與吳王夫差會黃池，\n爭長，\n趙鞅時從，\n卒長吳。\n\n三十一年，\n齊田常弒其君簡公，\n而立簡公弟驁為平公。\n三十三年，\n孔子卒。\n\n三十七年，\n定公卒，\n子出公鑿立。\n\n出公十七年，\n知伯與趙、\n韓、魏共分范、\n中行地以為邑。\n出公怒，\n告齊、\n魯，欲以伐四卿。\n四卿恐，\n遂反攻出公。\n出公奔齊，\n道死。\n故知伯乃立昭公曾孫驕為晉君，\n是為哀公。\n\n哀公大父雍，\n晉昭公少子也，\n號為戴子。\n戴子生忌。\n忌善知伯，\n蚤死，\n故知伯欲盡并晉，\n未敢，\n乃立忌子驕為君。\n當是時，\n晉國政皆決知伯，\n晉哀公不得有所制。\n知伯遂有范、\n中行地，\n最彊。\n\n哀公四年，\n趙襄子、\n韓康子、\n魏桓子共殺知伯，\n盡并其地。\n\n十八年，\n哀公卒，\n子幽公柳立。\n\n幽公之時，\n晉畏，\n反朝韓、\n趙、魏之君。\n獨有絳、\n曲沃，\n餘皆入三晉。\n\n十五年，\n魏文侯初立。\n十八年，\n幽公淫婦人，\n夜竊出邑中，\n盜殺幽公。\n魏文侯以兵誅晉亂，\n立幽公子止，\n是為烈公。\n\n烈公十九年，\n周威烈王賜趙、\n韓、魏皆命為諸侯。\n\n二十七年，\n烈公卒，\n子孝公頎立。\n孝公九年，\n魏武侯初立，\n襲邯鄲，\n不勝而去。\n十七年，\n孝公卒，\n子靜公俱酒立。\n是歲，\n齊威王元年也。\n\n靜公二年，\n魏武侯、\n韓哀侯、\n趙敬侯滅晉後而三分其地。\n靜公遷為家人，\n晉絕不祀。\n\n太史公曰：\n晉文公，\n古所謂明君也，\n亡居外十九年，\n至困約，\n及即位而行賞，\n尚忘介子推，\n況驕主乎？\n靈公既弒，\n其後成、\n景致嚴，\n至厲大刻，\n大夫懼誅，\n禍作。\n悼公以後日衰，\n六卿專權。\n故君道之御其臣下，\n固不易哉！\n\n4.10《楚世家第十》\n\n楚之先祖出自帝顓頊高陽。\n高陽者，\n黃帝之孫，\n昌意之子也。\n高陽生稱，\n稱生卷章，\n卷章生重黎、\n重黎為帝嚳高辛居火正，\n甚有功，\n能光融天下，\n帝嚳命曰祝融。\n共工氏作亂，\n帝嚳使重黎誅之而不盡。\n帝乃以庚寅日誅重黎，\n而以其弟吳回為重黎後，\n復居火正，\n為祝融。\n\n吳回生陸終。\n陸終生子六人，\n坼剖而產焉。\n其長一曰昆吾；\n二曰參胡；\n三曰彭祖；\n四曰會人；\n五曰曹姓；\n六曰季連，\n羋姓，\n楚其後也。\n昆吾氏，\n夏之時嘗為侯伯，\n桀之時湯滅之。\n彭祖氏，\n殷之時嘗為侯伯，\n殷之末世滅彭祖氏。\n季連生附沮，\n附沮生穴熊。\n其後中微，\n或在中國，\n或在蠻夷，\n弗能紀其世。\n\n周文王之時，\n季連之苗裔曰鬻熊。\n鬻熊子事文王，\n蚤卒。\n其子曰熊麗。\n熊麗生熊狂，\n熊狂生熊繹。\n\n熊繹當周成王之時，\n舉文、\n武勤勞之後嗣，\n而封熊繹於楚蠻，\n封以子男之田，\n姓羋氏，\n居丹陽。\n楚子熊繹與魯公伯禽、\n衛康叔子牟、\n晉侯燮、\n齊太公子呂伋俱事成王。\n\n熊繹生熊艾，\n熊艾生熊䵣，\n熊䵣生熊勝。\n熊勝以弟熊楊為後。\n熊楊生熊渠。\n\n熊渠生子三人。\n當周夷王之時，\n王室微，\n諸侯或不朝，\n相伐。\n熊渠甚得江漢閒民和，\n乃興兵伐庸、\n楊粵，\n至于鄂。\n熊渠曰：\n「我蠻夷也，\n不與中國之號謚。」\n乃立其長子康為句亶王，\n中子紅為鄂王，\n少子執疵為越章王，\n皆在江上楚蠻之地。\n及周厲王之時，\n暴虐，\n熊渠畏其伐楚，\n亦去其王。\n\n後為熊毋康，\n毋康蚤死。\n熊渠卒，\n子熊摯紅立。\n摯紅卒，\n其弟弒而代立，\n曰熊延。\n熊延生熊勇。\n\n熊勇六年，\n而周人作亂，\n攻厲王，\n厲王出奔彘。\n熊勇十年，\n卒，弟熊嚴為後。\n\n熊嚴十年，\n卒。有子四人，\n長子伯霜，\n中子仲雪，\n次子叔堪，\n少子季徇。\n熊嚴卒，\n長子伯霜代立，\n是為熊霜。\n\n熊霜元年，\n周宣王初立。\n熊霜六年，\n卒，三弟爭立。\n仲雪死；\n叔堪亡，\n避難於濮；\n而少弟季徇立，\n是為熊徇。\n熊徇十六年，\n鄭桓公初封於鄭。\n二十二年，\n熊徇卒，\n子熊咢立。\n熊咢九年，\n卒，子熊儀立，\n是為若敖。\n\n若敖二十年，\n周幽王為犬戎所弒，\n周東徙，\n而秦襄公始列為諸侯。\n\n二十七年，\n若敖卒，\n子熊坎立，\n是為霄敖。\n霄敖六年，\n卒，子熊眴立，\n是為蚡冒。\n蚡冒十三年，\n晉始亂，\n以曲沃之故。\n蚡冒十七年，\n卒。蚡冒弟熊通弒蚡冒子而代立，\n是為楚武王。\n\n武王十七年，\n晉之曲沃莊伯弒主國晉孝侯。\n十九年，\n鄭伯弟段作亂。\n二十一年，\n鄭侵天子之田。\n二十三年，\n衛弒其君桓公。\n二十九年，\n魯弒其君隱公。\n三十一年，\n宋太宰華督弒其君殤公。\n\n三十五年，\n楚伐隨。\n隨曰：\n「我無罪。」\n楚曰：\n「我蠻夷也。\n今諸侯皆為叛相侵，\n或相殺。\n我有敝甲，\n欲以觀中國之政，\n請王室尊吾號。」\n隨人為之周，\n請尊楚，\n王室不聽，\n還報楚。\n三十七年，\n楚熊通怒曰：\n「吾先鬻熊，\n文王之師也，\n蚤終。\n成王舉我先公，\n乃以子男田令居楚，\n蠻夷皆率服，\n而王不加位，\n我自尊耳。」\n乃自立為武王，\n與隨人盟而去。\n於是始開濮地而有之。\n\n五十一年，\n周召隨侯，\n數以立楚為王。\n楚怒，\n以隨背己，\n伐隨。\n武王卒師中而兵罷。\n子文王熊貲立，\n始都郢。\n\n文王二年，\n伐申過鄧，\n鄧人曰\n「楚王易取」，\n鄧侯不許也。\n六年，\n伐蔡，\n虜蔡哀侯以歸，\n已而釋之。\n楚彊，\n陵江漢閒小國，\n小國皆畏之。\n十一年，\n齊桓公始霸，\n楚亦始大。\n\n十二年，\n伐鄧，\n滅之。\n十三年，\n卒，子熊囏立，\n是為莊敖。\n莊敖五年，\n欲殺其弟熊惲，\n惲奔隨，\n與隨襲弒莊敖代立，\n是為成王。\n\n成王惲元年，\n初即位，\n布德施惠，\n結舊好於諸侯。\n使人獻天子，\n天子賜胙，\n曰：\n「鎮爾南方夷越之亂，\n無侵中國。」\n於是楚地千里。\n\n十六年，\n齊桓公以兵侵楚，\n至陘山。\n楚成王使將軍屈完以兵禦之，\n與桓公盟。\n桓公數以周之賦不入王室，\n楚許之，\n乃去。\n\n十八年，\n成王以兵北伐許，\n許君肉袒謝，\n乃釋之。\n二十二年，\n伐黃。\n二十六年，\n滅英。\n\n三十三年，\n宋襄公欲為盟會，\n召楚。\n楚王怒曰：\n「召我，\n我將好往襲辱之。」\n遂行，\n至盂，\n遂執辱宋公，\n已而歸之。\n三十四年，\n鄭文公南朝楚。\n楚成王北伐宋，\n敗之泓，\n射傷宋襄公，\n襄公遂病創死。\n\n三十五年，\n晉公子重耳過楚，\n成王以諸侯客禮饗，\n而厚送之於秦。\n\n三十九年，\n魯僖公來請兵以伐齊，\n楚使申侯將兵伐齊，\n取穀，\n置齊桓公子雍焉。\n齊桓公七子皆奔楚，\n楚盡以為上大夫。\n滅夔，\n夔不祀祝融、\n鬻熊故也。\n\n夏，\n伐宋，\n宋告急於晉，\n晉救宋，\n成王罷歸。\n將軍子玉請戰，\n成王曰：\n「重耳亡居外久，\n卒得反國，\n天之所開，\n不可當。」\n子玉固請，\n乃與之少師而去。\n晉果敗子玉於城濮。\n成王怒，\n誅子玉。\n\n四十六年，\n初，成王將以商臣為太子，\n語令尹子上。\n子上曰：\n「君之齒未也，\n而又多內寵，\n絀乃亂也。\n楚國之舉常在少者。\n且商臣蠭目而豺聲，\n忍人也，\n不可立也。」\n王不聽，\n立之。\n後又欲立子職而絀太子商臣。\n商臣聞而未審也，\n告其傅潘崇曰：\n「何以得其實？」\n崇曰：\n「饗王之寵姬江羋而勿敬也。」\n商臣從之。\n江羋怒曰：\n「宜乎王之欲殺若而立職也。」\n商臣告潘崇曰：\n「信矣。」\n崇曰：\n「能事之乎？」\n曰：\n「不能。」\n「能亡去乎？」\n曰：\n「不能。」\n「能行大事乎？」\n曰：\n「能。」\n冬十月，\n商臣以宮衛兵圍成王。\n成王請食熊蹯而死，\n不聽。\n丁未，\n成王自絞殺。\n商臣代立，\n是為穆王。\n\n穆王立，\n以其太子宮予潘崇，\n使為太師，\n掌國事。\n穆王三年，\n滅江。\n四年，\n滅六、\n蓼。六、\n蓼，皋陶之後。\n八年，\n伐陳。\n十二年，\n卒。子莊王侶立。\n\n莊王即位三年，\n不出號令，\n日夜為樂，\n令國中曰：\n「有敢諫者死無赦！」\n伍舉入諫。\n莊王左抱鄭姬，\n右抱越女，\n坐鍾鼓之閒。\n伍舉曰：\n「願有進隱。」\n曰：\n「有鳥在於阜，\n三年不蜚不鳴，\n是何鳥也？」\n莊王曰：\n「三年不蜚，\n蜚將沖天；\n三年不鳴，\n鳴將驚人。\n舉退矣，\n吾知之矣。」\n居數月，\n淫益甚。\n大夫蘇從乃入諫。\n王曰：\n「若不聞令乎？」\n對曰：\n「殺身以明君，\n臣之願也。」\n於是乃罷淫樂，\n聽政，\n所誅者數百人，\n所進者數百人，\n任伍舉、\n蘇從以政，\n國人大說。\n是歲滅庸。\n六年，\n伐宋，\n獲五百乘。\n\n八年，\n伐陸渾戎，\n遂至洛，\n觀兵於周郊。\n周定王使王孫滿勞楚王。\n楚王問鼎小大輕重，\n對曰：\n「在德不在鼎。」\n莊王曰：\n「子無阻九鼎！\n楚國折鉤之喙，\n足以為九鼎。」\n王孫滿曰：\n「嗚呼！\n君王其忘之乎？\n昔虞夏之盛，\n遠方皆至，\n貢金九牧，\n鑄鼎象物，\n百物而為之備，\n使民知神姦。\n桀有亂德，\n鼎遷於殷，\n載祀六百。\n殷紂暴虐，\n鼎遷於周。\n德之休明，\n雖小必重；　\n其姦回昏亂，\n雖大必輕。\n昔成王定鼎于郟鄏，\n卜世三十，\n卜年七百，\n天所命也。\n周德雖衰，\n天命未改。\n鼎之輕重，\n未可問也。」\n楚王乃歸。\n\n九年，\n相若敖氏。\n人或讒之王，\n恐誅，\n反攻王，\n王擊滅若敖氏之族。\n十三年，\n滅舒。\n\n十六年，\n伐陳，\n殺夏徵舒。\n徵舒弒其君，\n故誅之也。\n已破陳，\n即縣之。\n群臣皆賀，\n申叔時使齊來，\n不賀。\n王問，\n對曰：\n「鄙語曰，\n牽牛徑人田，\n田主取其牛。\n徑者則不直矣，\n取之牛不亦甚乎？\n且王以陳之亂而率諸侯伐之，\n以義伐之而貪其縣，\n亦何以復令於天下！」\n莊王乃復國陳後。\n\n十七年春，\n楚莊王圍鄭，\n三月克之。\n入自皇門，\n鄭伯肉袒牽羊以逆，\n曰：\n「孤不天，\n不能事君，\n君用懷怒，\n以及敝邑，\n孤之罪也。\n敢不惟命是聽！\n賓之南海，\n若以臣妾賜諸侯，\n亦惟命是聽。\n若君不忘厲、\n宣、桓、\n武，不絕其社稷，\n使改事君，\n孤之願也，\n非所敢望也。\n敢布腹心。」\n楚群臣曰：\n「王勿許。」\n莊王曰：\n「其君能下人，\n必能信用其民，\n庸可絕乎！」\n莊王自手旗，\n左右麾軍，\n引兵去三十里而舍，\n遂許之平。\n潘尪入盟，\n子良出質。\n夏六月，\n晉救鄭，\n與楚戰，\n大敗晉師河上，\n遂至衡雍而歸。\n\n二十年，\n圍宋，\n以殺楚使也。\n圍宋五月，\n城中食盡，\n易子而食，\n析骨而炊。\n宋華元出告以情。\n莊王曰：\n「君子哉！」\n遂罷兵去。\n\n二十三年，\n莊王卒，\n子共王審立。\n\n共王十六年，\n晉伐鄭。\n鄭告急，\n共王救鄭。\n與晉兵戰鄢陵，\n晉敗楚，\n射中共王目。\n共王召將軍子反。\n子反嗜酒，\n從者豎陽穀進酒醉。\n王怒，\n射殺子反，\n遂罷兵歸。\n\n三十一年，\n共王卒，\n子康王招立。\n康王立十五年卒，\n子員立，\n是為郟敖。\n\n康王寵弟公子圍、\n子比、\n子皙、\n棄疾。\n郟敖三年，\n以其季父康王弟公子圍為令尹，\n主兵事。\n四年，\n圍使鄭，\n道聞王疾而還。\n十二月己酉，\n圍入問王疾，\n絞而弒之，\n遂殺其子莫及平夏。\n使使赴於鄭。\n伍舉問曰：\n「誰為後？」\n對曰：\n「寡大夫圍。」\n伍舉更曰：\n「共王之子圍為長。」\n子比奔晉，\n而圍立，\n是為靈王。\n\n靈王三年六月，\n楚使使告晉，\n欲會諸侯。\n諸侯皆會楚于申。\n伍舉曰：\n「昔夏啟有鈞臺之饗，\n商湯有景亳之命，\n周武王有盟津之誓，\n成王有岐陽之蒐，\n康王有豐宮之朝，\n穆王有塗山之會，\n齊桓有召陵之師，\n晉文有踐土之盟，\n君其何用？」\n靈王曰：\n「用桓公。」\n時鄭子產在焉。\n於是晉、\n宋、魯衛不往。\n靈王已盟，\n有驕色。\n伍舉曰：\n「桀為有仍之會，\n有緡叛之。\n紂為黎山之會，\n東夷叛之。\n幽王為太室之盟，\n戎、翟叛之。\n君其慎終！」\n\n七月，\n楚以諸侯兵伐吳，\n圍朱方。\n八月，\n克之，\n囚慶封，\n滅其族。\n以封徇，\n曰：\n「無效齊慶封弒其君而弱其孤，\n以盟諸大夫！」\n封反曰：\n「莫如楚共王庶子圍弒其君兄之子員而代之立！」\n於是靈王使疾殺之。\n\n七年，\n就章華臺，\n下令內亡人實之。\n\n八年，\n使公子棄疾將兵滅陳。\n十年，\n召蔡侯，\n醉而殺之。\n仗棄疾定蔡，\n因為陳蔡公。\n\n十一年，\n伐徐以恐吳。\n靈王次於乾谿以待之。\n王曰：\n「齊、\n晉、魯、\n衛，其封皆受寶器，\n我獨不。\n今吾使使周求鼎以為分，\n其予我乎？」\n析父對曰：\n「其予君王哉！\n昔我先王熊繹辟在荊山，\n蓽露藍蔞以處草莽，\n跋涉山林以事天子，\n唯是桃弧棘矢以共王事。\n齊，王舅也；\n晉及魯、\n衛，王母弟也：\n楚是以無分而彼皆有。\n周今與四國服事君王，\n將惟命是從，\n豈敢愛鼎？」\n靈王曰：\n「昔我皇祖伯父昆吾舊許是宅，\n今鄭人貪其田，\n不我予，\n今我求之，\n其予我乎？」\n對曰：\n「周不愛鼎，\n鄭安敢愛田？」\n靈王曰：\n「昔諸侯遠我而畏晉，\n今吾大城陳、\n蔡、不羹，\n賦皆千乘，\n諸侯畏我乎？」\n對曰：\n「畏哉！」\n靈王喜曰：\n「析父善言古事焉。」\n\n十二年春，\n楚靈王樂乾谿，\n不能去也。\n國人苦役。\n初，靈王會兵於申，\n僇越大夫常壽過，\n殺蔡大夫觀起。\n起子從亡在吳，\n乃勸吳王伐楚，\n為閒越大夫常壽過而作亂，\n為吳閒。\n使矯公子棄疾命召公子比於晉，\n至蔡，\n與吳、\n越兵欲襲蔡。\n令公子比見棄疾，\n與盟於鄧。\n遂入殺靈王太子祿，\n立子比為王，\n公子子皙為令尹，\n棄疾為司馬。\n先除王宮，\n觀從從師于乾谿，\n令楚眾曰：\n「國有王矣。\n先歸，\n復爵邑田室。\n後者遷之。」\n楚眾皆潰，\n去靈王而歸。\n\n靈王聞太子祿之死也，\n自投車下，\n而曰：\n「人之愛子亦如是乎？」\n侍者曰：\n「甚是。」\n王曰：\n「余殺人之子多矣，\n能無及此乎？」\n右尹曰：\n「請待於郊以聽國人。」\n王曰：\n「眾怒不可犯。」\n曰：\n「且入大縣而乞師於諸侯。」\n王曰：\n「皆叛矣。」\n又曰：\n「且奔諸侯以聽大國之慮。」\n王曰：\n「大福不再，\n祗取辱耳。」\n於是王乘舟將欲入鄢。\n右尹度王不用其計，\n懼俱死，\n亦去王亡。\n\n靈王於是獨傍偟山中，\n野人莫敢入王。\n王行遇其故鋗人，\n謂曰：\n「為我求食，\n我已不食三日矣。」\n鋗人曰：\n「新王下法，\n有敢饟王從王者，\n罪及三族，\n且又無所得食。」\n王因枕其股而臥。\n鋗人又以土自代，\n逃去。\n王覺而弗見，\n遂飢弗能起。\n芋尹申無宇之子申亥曰：\n「吾父再犯王命，\n王弗誅，\n恩孰大焉！」\n乃求王，\n遇王飢於釐澤，\n奉之以歸。\n夏五月癸丑，\n王死申亥家，\n申亥以二女從死，\n并葬之。\n\n是時楚國雖已立比為王，\n畏靈王復來，\n又不聞靈王死，\n故觀從謂初比曰：\n「不殺棄疾，\n雖得國猶受禍。」\n王曰：\n「余不忍。」\n從曰：\n「人將忍王。」\n王不聽，\n乃去。\n棄疾歸。\n國人每夜驚，\n曰：\n「靈王入矣！」\n乙卯夜，\n棄疾使船人從江上走呼曰：\n「靈王至矣！」\n國人愈驚。\n又使曼成然告初王比及令尹子皙曰：\n「王至矣！\n國人將殺君，\n司馬將至矣！\n君蚤自圖，\n無取辱焉。\n眾怒如水火，\n不可救也。」\n初王及子皙遂自殺。\n丙辰，\n棄疾即位為王，\n改名熊居，\n是為平王。\n\n平王以詐弒兩王而自立，\n恐國人及諸侯叛之，\n乃施惠百姓。\n復陳蔡之地而立其後如故，\n歸鄭之侵地。\n存恤國中，\n修政教。\n吳以楚亂故，\n獲五率以歸。\n平王謂觀從：\n「恣爾所欲。」\n欲為卜尹，\n王許之。\n\n初，\n共王有寵子五人，\n無適立，\n乃望祭群神，\n請神決之，\n使主社稷，\n而陰與巴姬埋璧於室內，\n召五公子齋而入。\n康王跨之，\n靈王肘加之，\n子比、\n子皙皆遠之。\n平王幼，\n抱其上而拜，\n壓紐。\n故康王以長立，\n至其子失之；\n圍為靈王，\n及身而弒；\n子比為王十餘日，\n子皙不得立，\n又俱誅。\n四子皆絕無後。\n唯獨棄疾後立，\n為平王，\n竟續楚祀，\n如其神符。\n\n初，\n子比自晉歸，\n韓宣子問叔向曰：\n「子比其濟乎？」\n對曰：\n「不就。」\n宣子曰：\n「同惡相求，\n如市賈焉，\n何為不就？」\n對曰：\n「無與同好，\n誰與同惡？\n取國有五難：\n有寵無人，\n一也；\n有人無主，\n二也；\n有主無謀，\n三也；\n有謀而無民，\n四也；\n有民而無德，\n五也。\n子比在晉十三年矣，\n晉、楚之從不聞通者，\n可謂無人矣；\n族盡親叛，\n可謂無主矣；\n無釁而動，\n可謂無謀矣；\n為羈終世，\n可謂無民矣；\n亡無愛徵，\n可謂無德矣。\n王虐而不忌，\n子比涉五難以弒君，\n誰能濟之！\n有楚國者，\n其棄疾乎？\n君陳、\n蔡，方城外屬焉。\n苛慝不作，\n盜賊伏隱，\n私欲不違，\n民無怨心。\n先神命之，\n國民信之。\n羋姓有亂，\n必季實立，\n楚之常也。\n子比之官，\n則右尹也；\n數其貴寵，\n則庶子也；\n以神所命，\n則又遠之；\n民無懷焉，\n將何以立？」\n宣子曰：\n「齊桓、\n晉文不亦是乎？」\n對曰：\n「齊桓，\n衛姬之子也，\n有寵於釐公。\n有鮑叔牙、\n賓須無、\n隰朋以為輔，\n有莒、\n衛以為外主，\n有高、\n國以為內主。\n從善如流，\n施惠不倦。\n有國，\n不亦宜乎？\n昔我文公，\n狐季姬之子也，\n有寵於獻公。\n好學不倦。\n生十七年，\n有士五人，\n有先大夫子餘、\n子犯以為腹心，\n有魏犨、\n賈佗以為股肱，\n有齊、\n宋、秦、\n楚以為外主，\n有欒、\n郤、狐、\n先以為內主。\n亡十九年，\n守志彌篤。\n惠、懷棄民，\n民從而與之。\n故文公有國，\n不亦宜乎？\n子比無施於民，\n無援於外，\n去晉，\n晉不送；\n歸楚，\n楚不迎。\n何以有國！」\n子比果不終焉，\n卒立者棄疾，\n如叔向言也。\n\n平王二年，\n使費無忌如秦為太子建取婦。\n婦好，\n來，未至，\n無忌先歸，\n說平王曰：\n「秦女好，\n可自娶，\n為太子更求。」\n平王聽之，\n卒自娶秦女，\n生熊珍。\n更為太子娶。\n是時伍奢為太子太傅，\n無忌為少傅。\n無忌無寵於太子，\n常讒惡太子建。\n建時年十五矣，\n其母蔡女也，\n無寵於王，\n王稍益疏外建也。\n\n六年，\n使太子建居城父，\n守邊。\n無忌又日夜讒太子建於王曰：\n「自無忌入秦女，\n太子怨，\n亦不能無望於王，\n王少自備焉。\n且太子居城父，\n擅兵，\n外交諸侯，\n且欲入矣。」\n平王召其傅伍奢責之。\n伍奢知無忌讒，\n乃曰：\n「王柰何以小臣疏骨肉？」\n無忌曰：\n「今不制，\n後悔也。」\n於是王遂囚伍奢。\n乃令司馬奮揚召太子建，\n欲誅之。\n太子聞之，\n亡奔宋。\n\n無忌曰：\n「伍奢有二子，\n不殺者為楚國患。\n盍以免其父召之，\n必至。」\n於是王使使謂奢：\n「能致二子則生，\n不能將死。」\n奢曰：\n「尚至，\n胥不至。」\n王曰：\n「何也？」\n奢曰：\n「尚之為人，\n廉，死節，\n慈孝而仁，\n聞召而免父，\n必至，\n不顧其死。\n胥之為人，\n智而好謀，\n勇而矜功，\n知來必死，\n必不來。\n然為楚國憂者必此子。」\n於是王使人召之，\n曰：\n「來，\n吾免爾父。」\n伍尚謂伍胥曰：\n「聞父免而莫奔，\n不孝也；\n父戮莫報，\n無謀也；\n度能任事，\n知也。\n子其行矣，\n我其歸死。」\n伍尚遂歸。\n伍胥彎弓屬矢，\n出見使者，\n曰：\n「父有罪，\n何以召其子為？」\n將射，\n使者還走，\n遂出奔吳。\n伍奢聞之，\n曰：\n「胥亡，\n楚國危哉。」\n楚人遂殺伍奢及尚。\n\n十年，\n楚太子建母在居巢，\n開吳。\n吳使公子光伐楚，\n遂敗陳、\n蔡，取太子建母而去。\n楚恐，\n城郢。\n初，吳之邊邑卑梁與楚邊邑鍾離小童爭桑，\n兩家交怒相攻，\n滅卑梁人。\n卑梁大夫怒，\n發邑兵攻鍾離。\n楚王聞之怒，\n發國兵滅卑梁。\n吳王聞之大怒，\n亦發兵，\n使公子光因建母家攻楚，\n遂滅鍾離、\n居巢。\n楚乃恐而城郢。\n\n十三年，\n平王卒。\n將軍子常曰：\n「太子珍少，\n且其母乃前太子建所當娶也。」\n欲立令尹子西。\n子西，\n平王之庶弟也，\n有義。\n子西曰：\n「國有常法，\n更立則亂，\n言之則致誅。」\n乃立太子珍，\n是為昭王。\n\n昭王元年，\n楚眾不說費無忌，\n以其讒亡太子建，\n殺伍奢子父與郤宛。\n宛之宗姓伯氏子嚭及子胥皆奔吳，\n吳兵數侵楚，\n楚人怨無忌甚。\n楚令尹子常誅無忌以說眾，\n眾乃喜。\n\n四年，\n吳三公子奔楚，\n楚封之以扞吳。\n五年，\n吳伐取楚之六、\n潛。七年，\n楚使子常伐吳，\n吳大敗楚於豫章。\n\n十年冬，\n吳王闔閭、\n伍子胥、\n伯嚭與唐、\n蔡俱伐楚，\n楚大敗，\n吳兵遂入郢，\n辱平王之墓，\n以伍子胥故也。\n吳兵之來，\n楚使子常以兵迎之，\n夾漢水陣。\n吳伐敗子常，\n子常亡奔鄭。\n楚兵走，\n吳乘勝逐之，\n五戰及郢。\n己卯，\n昭王出奔。\n庚辰，\n吳人入郢。\n\n昭王亡也至雲夢。\n雲夢不知其王也，\n射傷王。\n王走鄖。\n鄖公之弟懷曰：\n「平王殺吾父，\n今我殺其子，\n不亦可乎？」\n鄖公止之，\n然恐其弒昭王，\n乃與王出奔隨。\n吳王聞昭王往，\n即進擊隨，\n謂隨人曰：\n「周之子孫封於江漢之閒者，\n楚盡滅之。」\n欲殺昭王。\n王從臣子綦乃深匿王，\n自以為王，\n謂隨人曰：\n「以我予吳。」\n隨人卜予吳，\n不吉，\n乃謝吳王曰：\n「昭王亡，\n不在隨。」\n吳請入自索之，\n隨不聽，\n吳亦罷去。\n\n昭王之出郢也，\n使申鮑胥請救於秦。\n秦以車五百乘救楚，\n楚亦收餘散兵，\n與秦擊吳。\n十一年六月，\n敗吳於稷。\n會吳王弟夫概見吳王兵傷敗，\n乃亡歸，\n自立為王。\n闔閭聞之，\n引兵去楚，\n歸擊夫概。\n夫概敗，\n奔楚，\n楚封之堂谿，\n號為堂谿氏。\n\n楚昭王滅唐。\n九月，\n歸入郢。\n十二年，\n吳復伐楚，\n取番。\n楚恐，\n去郢，\n北徙都鄀。\n\n十六年，\n孔子相魯。\n二十年，\n楚滅頓，\n滅胡。\n二十一年，\n吳王闔閭伐越。\n越王句踐射傷吳王，\n遂死。\n吳由此怨越而不西伐楚。\n\n二十七年春，\n吳伐陳，\n楚昭王救之，\n軍城父。\n十月，\n昭王病於軍中，\n有赤雲如鳥，\n夾日而蜚。\n昭王問周太史，\n太史曰：\n「是害於楚王，\n然可移於將相。」\n將相聞是言，\n乃請自以身禱於神。\n昭王曰：\n「將相，\n孤之股肱也，\n今移禍，\n庸去是身乎！」\n弗聽。\n卜而河為祟，\n大夫請禱河。\n昭王曰：\n「自吾先王受封，\n望不過江、\n漢，而河非所獲罪也。」\n止不許。\n孔子在陳，\n聞是言，\n曰：\n「楚昭王通大道矣。\n其不失國，\n宜哉！」\n\n昭王病甚，\n乃召諸公子大夫曰：\n「孤不佞，\n再辱楚國之師，\n今乃得以天壽終，\n孤之幸也。」\n讓其弟公子申為王，\n不可。\n又讓次弟公子結，\n亦不可。\n乃又讓次弟公子閭，\n五讓，\n乃後許為王。\n將戰，\n庚寅，\n昭王卒於軍中。\n子閭曰：\n「王病甚，\n舍其子讓群臣，\n臣所以許王，\n以廣王意也。\n今君王卒，\n臣豈敢忘君王之意乎！」\n乃與子西、\n子綦謀，\n伏師閉塗，\n迎越女之子章立之，\n是為惠王。\n然後罷兵歸，\n葬昭王。\n\n惠王二年，\n子西召故平王太子建之子勝於吳，\n以為巢大夫，\n號曰白公。\n白公好兵而下士，\n欲報仇。\n六年，\n白公請兵令尹子西伐鄭。\n初，白公父建亡在鄭，\n鄭殺之，\n白公亡走吳，\n子西復召之，\n故以此怨鄭，\n欲伐之。\n子西許而未為發兵。\n八年，\n晉伐鄭，\n鄭告急楚，\n楚使子西救鄭，\n受賂而去。\n白公勝怒，\n乃遂與勇力死士石乞等襲殺令尹子西、\n子綦於朝，\n因劫惠王，\n置之高府，\n欲弒之。\n惠王從者屈固負王亡走昭王夫人宮。\n白公自文為王。\n月餘，\n會葉公來救楚，\n楚惠王之徒與共攻白公，\n殺之。\n惠王乃復位。\n是歲也，\n滅陳而縣之。\n\n十三年，\n吳王夫差彊，\n陵齊、\n晉，來伐楚。\n十六年，\n越滅吳。\n四十二年，\n楚滅蔡。\n四十四年，\n楚滅𣏌。\n與秦平。\n是時越已滅吳而不能正江、\n淮北；\n楚東侵，\n廣地至泗上。\n\n五十七年，\n惠王卒，\n子簡王中立。\n\n簡王元年，\n北伐滅莒。\n八年，\n魏文侯、\n韓武子、\n趙桓子始列為諸侯。\n\n二十四年，\n簡王卒，\n子聲王當立。\n聲王六年，\n盜殺聲王，\n子悼王熊疑立。\n悼王二年，\n三晉來伐楚，\n至乘丘而還。\n四年，\n楚伐周。\n鄭殺子陽。\n九年，\n伐韓，\n取負黍。\n十一年，\n三晉伐楚，\n敗我大梁、\n榆關。\n楚厚賂秦，\n與之平。\n二十一年，\n悼王卒，\n子肅王臧立。\n\n肅王四年，\n蜀伐楚，\n取茲方。\n於是楚為扞關以距之。\n十年，\n魏取我魯陽。\n十一年，\n肅王卒，\n無子，\n立其弟熊良夫，\n是為宣王。\n\n宣王六年，\n周天子賀秦獻公。\n秦始復彊，\n而三晉益大，\n魏惠王、\n齊威王尤彊。\n三十年，\n秦封衛鞅於商，\n南侵楚。\n是年，\n宣王卒，\n子威王熊商立。\n\n威王六年，\n周顯王致文武胙於秦惠王。\n\n七年，\n齊孟嘗君父田嬰欺楚，\n楚威王伐齊，\n敗之於徐州，\n而令齊必逐田嬰。\n田嬰恐，\n張丑偽謂楚王曰：\n「王所以戰勝於徐州者，\n田盼子不用也。\n盼子者，\n有功於國，\n而百姓為之用。\n嬰子弗善而用申紀。\n申紀者，\n大臣不附，\n百姓不為用，\n故王勝之也。\n今王逐嬰子，\n嬰子逐，\n盼子必用矣。\n復搏其士卒以與王遇，\n必不便於王矣。」\n楚王因弗逐也。\n\n十一年，\n威王卒，\n子懷王熊槐立。\n魏聞楚喪，\n代楚，\n取我陘山。\n\n懷王元年，\n張儀始相秦惠王。\n四年，\n秦惠王初稱王。\n\n六年，\n楚使柱國昭陽將兵而攻魏，\n破之於襄陵，\n得八邑。\n又移兵而攻齊，\n齊王患之。\n陳軫適為秦使齊，\n齊王曰：\n「為之柰何？」\n陳軫曰：\n「王勿憂，\n請令罷之。」\n即往見昭陽軍中，\n曰：\n「願聞楚國之法，\n破軍殺將者何以貴之？」\n昭陽曰：\n「其官為上柱國，\n封上爵執珪。」\n陳軫曰：\n「其有貴於此者乎？」\n昭陽曰：\n「令尹。」\n陳軫曰：\n「今君已為令尹矣，\n此國冠之上。\n臣請得譬之。\n人有遺其舍人一卮酒者，\n舍人相謂曰：\n『數人飲此，\n不足以徧，\n請遂畫地為蛇，\n蛇先成者獨飲之。』\n一人曰：\n『吾蛇先成。』\n舉酒而起，\n曰：\n『吾能為之足。』\n及其為之足，\n而後成人奪之酒而飲之，\n曰：\n『蛇固無足，\n今為之足，\n是非蛇也。』\n今君相楚而攻魏，\n破軍殺將，\n功莫大焉，\n冠之上不可以加矣。\n今又移兵而攻齊，\n攻齊勝之，\n官爵不加於此；\n攻之不勝，\n身死爵奪，\n有毀於楚：\n此為蛇為足之說也。\n不若引兵而去以德齊，\n此持滿之術也。」\n昭陽曰：\n「善。」\n引兵而去。\n\n燕、\n韓君初稱王。\n秦使張儀與楚、\n齊、魏相會，\n盟齧桑。\n\n十一年，\n蘇秦約從山東六國共攻秦，\n楚懷王為從長。\n至函谷關，\n秦出兵擊六國，\n六國兵皆引而歸，\n齊獨後。\n十二年，\n齊湣王伐敗趙、\n魏軍，\n秦亦伐敗韓，\n與齊爭長。\n\n十六年，\n秦欲伐齊，\n而楚與齊從親，\n秦惠王患之，\n乃宣言張儀免相，\n使張儀南見楚王，\n謂楚王曰：\n「敝邑之王所甚說者無先大王，\n雖儀之所甚願為門闌之廝者亦無先大王。\n敝邑之王所甚憎者無先齊王，\n雖儀之所甚憎者亦無先齊王。\n而大王和之，\n是以敝邑之王不得事王，\n而令儀亦不得為門闌之廝也。\n王為儀閉關而絕齊，\n令使使者從儀西取故秦所分楚商於之地方六百里，\n如是則齊弱矣。\n是北弱齊，\n西德於秦，\n私商於以為富，\n此一計而三利俱至也。」\n懷王大悅，\n乃置相璽於張儀，\n日與置酒，\n宣言\n「吾復得吾商於之地」。\n群臣皆賀，\n而陳軫獨弔。\n懷王曰：\n「何故？」\n陳軫對曰：\n「秦之所為重王者，\n以王之有齊也。\n今地未可得而齊交先絕，\n是楚孤也。\n夫秦又何重孤國哉，\n必輕楚矣。\n且先出地而後絕齊，\n則秦計不為。\n先絕齊而後責地，\n則必見欺於張儀。\n見欺於張儀，\n則王必怨之。\n怨之，\n是西起秦患，\n北絕齊交。\n西起秦患，\n北絕齊交，\n則兩國之兵必至。\n臣故弔。」\n楚王弗聽，\n因使一將軍西受封地。\n\n張儀至秦，\n詳醉墜車，\n稱病不出三月，\n地不可得。\n楚王曰：\n「儀以吾絕齊為尚薄邪？」\n乃使勇士宋遺北辱齊王。\n齊王大怒，\n折楚符而合於秦。\n秦齊交合，\n張儀乃起朝，\n謂楚將軍曰：\n「子何不受地？\n從某至某，\n廣袤六里。」\n楚將軍曰：\n「臣之所以見命者六百里，\n不聞六里。」\n即以歸報懷王。\n懷王大怒，\n興師將伐秦。\n陳軫又曰：\n「伐秦非計也。\n不如因賂之一名都，\n與之伐齊，\n是我亡於秦，\n取償於齊也，\n吾國尚可全。\n今王已絕於齊而責欺於秦，\n是吾合秦齊之交而來天下之兵也，\n國必大傷矣。」\n楚王不聽，\n遂絕和於秦，\n發兵西攻秦。\n秦亦發兵擊之。\n\n十七年春，\n與秦戰丹陽，\n秦大敗我軍，\n斬甲士八萬，\n虜我大將軍屈匄、\n裨將軍逢侯丑等七十餘人，\n遂取漢中之郡。\n楚懷王大怒，\n乃悉國兵復襲秦，\n戰於藍田，\n大敗楚軍。\n韓、魏聞楚之困，\n乃南襲楚，\n至於鄧。\n楚聞，\n乃引兵歸。\n\n十八年，\n秦使使約復與楚親，\n分漢中之半以和楚。\n楚王曰：\n「願得張儀，\n不願得地。」\n張儀聞之，\n請之楚。\n秦王曰：\n「楚且甘心於子，\n柰何？」\n張儀曰：\n「臣善其左右靳尚，\n靳尚又能得事於楚王幸姬鄭袖，\n袖所言無不從者。\n且儀以前使負楚以商於之約，\n今秦楚大戰，\n有惡，\n臣非面自謝楚不解。\n且大王在，\n楚不宜敢取儀。\n誠殺儀以便國，\n臣之願也。」\n儀遂使楚。\n\n至，\n懷王不見，\n因而囚張儀，\n欲殺之。\n儀私於靳尚，\n靳尚為請懷王曰：\n「拘張儀，\n秦王必怒。\n天下見楚無秦，\n必輕王矣。」\n又謂夫人鄭袖曰：\n「秦王甚愛張儀，\n而王欲殺之，\n今將以上庸之地六縣賂楚，\n以美人聘楚王，\n以宮中善歌者為之媵。\n楚王重地，\n秦女必貴，\n而夫人必斥矣。\n夫人不若言而出之。」\n鄭袖卒言張儀於王而出之。\n儀出，\n懷王因善遇儀，\n儀因說楚王以叛從約而與秦合親，\n約婚姻。\n張儀已去，\n屈原使從齊來，\n諫王曰：\n「何不誅張儀？」\n懷王悔，\n使人追儀，\n弗及。\n是歲，\n秦惠王卒。\n\n二十年，\n齊湣王欲為從長，\n惡楚之與秦合，\n乃使使遺楚王書曰：\n「寡人患楚之不察於尊名也。\n今秦惠王死，\n武王立，\n張儀走魏，\n樗里疾、\n公孫衍用，\n而楚事秦。\n夫樗里疾善乎韓，\n而公孫衍善乎魏；\n楚必事秦，\n韓、魏恐，\n必因二人求合於秦，\n則燕、\n趙亦宜事秦。\n四國爭事秦，\n則楚為郡縣矣。\n王何不與寡人并力收韓、\n魏、燕、\n趙，與為從而尊周室，\n以案兵息民，\n令於天下？\n莫敢不樂聽，\n則王名成矣。\n王率諸侯並伐，\n破秦必矣。\n王取武關、\n蜀、漢之地，\n私吳、\n越之富而擅江海之利，\n韓、魏割上黨，\n西薄函谷，\n則楚之彊百萬也。\n且王欺於張儀，\n亡地漢中，\n兵銼藍田，\n天下莫不代王懷怒。\n今乃欲先事秦！\n願大王孰計之。」\n\n楚王業已欲和於秦，\n見齊王書，\n猶豫不決，\n下其議群臣。\n群臣或言和秦，\n或曰聽齊。\n昭雎曰：\n「王雖東取地於越，\n不足以刷恥；\n必且取地於秦，\n而後足以刷恥於諸侯。\n王不如深善齊、\n韓以重樗里疾，\n如是則王得韓、\n齊之重以求地矣。\n秦破韓宜陽，\n而韓猶復事秦者，\n以先王墓在平陽，\n而秦之武遂去之七十里，\n以故尤畏秦。\n不然，\n秦攻三川，\n趙攻上黨，\n楚攻河外，\n韓必亡。\n楚之救韓，\n不能使韓不亡，\n然存韓者楚也。\n韓已得武遂於秦，\n以河山為塞，\n所報德莫如楚厚，\n臣以為其事王必疾。\n齊之所信於韓者，\n以韓公子眜為齊相也。\n韓已得武遂於秦，\n王甚善之，\n使之以齊、\n韓重樗里疾，\n疾得齊、\n韓之重，\n其主弗敢棄疾也。\n今又益之以楚之重，\n樗里子必言秦，\n復與楚之侵地矣。」\n於是懷王許之，\n竟不合秦，\n而合齊以善韓。\n\n二十四年，\n倍齊而合秦。\n秦昭王初立，\n乃厚賂於楚。\n楚往迎婦。\n二十五年，\n懷王入與秦昭王盟，\n約於黃棘。\n秦復與楚上庸。\n二十六年，\n齊、韓、\n魏為楚負其從親而合於秦，\n三國共伐楚。\n楚使太子入質於秦而請救。\n秦乃遣客卿通將兵救楚，\n三國引兵去。\n\n二十七年，\n秦大夫有私與楚太子鬭，\n楚太子殺之而亡歸。\n二十八年，\n秦乃與齊、\n韓、魏共攻楚，\n殺楚將唐眜，\n取我重丘而去。\n二十九年，\n秦復攻楚，\n大破楚，\n楚軍死者二萬，\n殺我將軍景缺。\n懷王恐，\n乃使太子為質於齊以求平。\n三十年，\n秦復伐楚，\n取八城。\n秦昭王遺楚王書曰：\n「始寡人與王約為弟兄，\n盟于黃棘，\n太子為質，\n至驩也。\n太子陵殺寡人之重臣，\n不謝而亡去，\n寡人誠不勝怒，\n使兵侵君王之邊。\n今聞君王乃令太子質於齊以求平。\n寡人與楚接境壤界，\n故為婚姻，\n所從相親久矣。\n而今秦楚不驩，\n則無以令諸侯。\n寡人願與君王會武關，\n面相約，\n結盟而去，\n寡人之願也。\n敢以聞下執事。」\n楚懷王見秦王書，\n患之。\n欲往，\n恐見欺；\n無往，\n恐秦怒。\n昭雎曰：\n「王毋行，\n而發兵自守耳。\n秦虎狼，\n不可信，\n有并諸侯之心。」\n懷王子子蘭勸王行，\n曰：\n「柰何絕秦之驩心！」\n於是往會秦昭王。\n昭王詐令一將軍伏兵武關，\n號為秦王。\n楚王至，\n則閉武關，\n遂與西至咸陽，\n朝章臺，\n如蕃臣，\n不與亢禮。\n楚懷王大怒，\n悔不用昭子言。\n秦因留楚王，\n要以割巫、\n黔中之郡。\n楚王欲盟，\n秦欲先得地。\n楚王怒曰：\n「秦詐我而又彊要我以地！」\n不復許秦。\n秦因留之。\n\n楚大臣患之，\n乃相與謀曰：\n「吾王在秦不得還，\n要以割地，\n而太子為質於齊，\n齊、秦合謀，\n則楚無國矣。」\n乃欲立懷王子在國者。\n昭雎曰：\n「王與太子俱困於諸侯，\n而今又倍王命而立其庶子，\n不宜。」\n乃詐赴於齊，\n齊湣王謂其相曰：\n「不若留太子以求楚之淮北。」\n相曰：\n「不可，\n郢中立王，\n是吾抱空質而行不義於天下也。」\n或曰：\n「不然。\n郢中立王，\n因與其新王市曰\n『予我下東國，\n吾為王殺太子，\n不然，\n將與三國共立之』，\n然則東國必可得矣。」\n齊王卒用其相計而歸楚太子。\n太子橫至，\n立為王，\n是為頃襄王。\n乃告于秦曰：\n「賴社稷神靈，\n國有王矣。」\n\n頃襄王橫元年，\n秦要懷王不可得地，\n楚立王以應秦，\n秦昭王怒，\n發兵出武關攻楚，\n大敗楚軍，\n斬首五萬，\n取析十五城而去。\n二年，\n楚懷王亡逃歸，\n秦覺之，\n遮楚道，\n懷王恐，\n乃從閒道走趙以求歸。\n趙主父在代，\n其子惠王初立，\n行王事，\n恐，不敢入楚王。\n楚王欲走魏，\n秦追至，\n遂與秦使復之秦。\n懷王遂發病。\n頃襄王三年，\n懷王卒于秦，\n秦歸其喪于楚。\n楚人皆憐之，\n如悲親戚。\n諸侯由是不直秦。\n秦楚絕。\n\n六年，\n秦使白起伐韓於伊闕，\n大勝，\n斬首二十四萬。\n秦乃遺楚王書曰：\n「楚倍秦，\n秦且率諸侯伐楚，\n爭一旦之命。\n願王之飭士卒，\n得一樂戰。」\n楚頃襄王患之，\n乃謀復與秦平。\n七年，\n楚迎婦於秦，\n秦楚復平。\n\n十一年，\n齊秦各自稱為帝；\n月餘，\n復歸帝為王。\n\n十四年，\n楚頃襄王與秦昭王好會于宛，\n結和親。\n十五年，\n楚王與秦、\n三晉、\n燕共伐齊，\n取淮北。\n十六年，\n與秦昭王好會於鄢。\n其秋，\n復與秦王會穰。\n\n十八年，\n楚人有好以弱弓微繳加歸鴈之上者，\n頃襄王聞，\n召而問之。\n對曰：\n「小臣之好射鶀鴈，\n羅鸗，\n小矢之發也，\n何足為大王道也。\n且稱楚之大，\n因大王之賢，\n所弋非直此也。\n昔者三王以弋道德，\n五霸以弋戰國。\n故秦、\n魏、燕、\n趙者，\n鶀鴈也；\n齊、魯、\n韓、衛者，\n青首也；\n騶、費、\n郯、邳者，\n羅鸗也。\n外其餘則不足射者。\n見鳥六雙，\n以王何取？\n王何不以聖人為弓，\n以勇士為繳，\n時張而射之？\n此六雙者，\n可得而囊載也。\n其樂非特朝昔之樂也，\n其獲非特鳧鴈之實也。\n王朝張弓而射魏之大梁之南，\n加其右臂而徑屬之於韓，\n則中國之路絕而上蔡之郡壞矣。\n還射圉之東，\n解魏左肘而外擊定陶，\n則魏之東外棄而大宋、\n方與二郡者舉矣。\n且魏斷二臂，\n顛越矣；\n膺擊郯國，\n大梁可得而有也。\n王綪繳蘭臺，\n飲馬西河，\n定魏大梁，\n此一發之樂也。\n若王之於弋誠好而不厭，\n則出寶弓，\n碆新繳，\n射噣鳥於東海，\n還蓋長城以為防，\n朝射東莒，\n夕發浿丘，\n夜加即墨，\n顧據午道，\n則長城之東收而太山之北舉矣。\n西結境於趙而北達於燕，\n三國布翅，\n則從不待約而可成也。\n北遊目於燕之遼東而南登望於越之會稽，\n此再發之樂也。\n若夫泗上十二諸侯，\n左縈而右拂之，\n可一旦而盡也。\n今秦破韓以為長憂，\n得列城而不敢守也；\n伐魏而無功，\n擊趙而顧病，\n則秦魏之勇力屈矣，\n楚之故地漢中、\n析、酈可得而復有也。\n王出寶弓，\n碆新繳，\n涉鄳塞，\n而待秦之倦也，\n山東、\n河內可得而一也。\n勞民休眾，\n南面稱王矣。\n故曰秦為大鳥，\n負海內而處，\n東面而立，\n左臂據趙之西南，\n右臂傅楚鄢郢，\n膺擊韓魏，\n垂頭中國，\n處既形便，\n勢有地利，\n奮翼鼓翅，\n方三千里，\n則秦未可得獨招而夜射也。」\n欲以激怒襄王，\n故對以此言。\n襄王因召與語，\n遂言曰：\n「夫先王為秦所欺而客死於外，\n怨莫大焉。\n今以匹夫有怨，\n尚有報萬乘，\n白公、\n子胥是也。\n今楚之地方五千里，\n帶甲百萬，\n猶足以踊躍中野也，\n而坐受困，\n臣竊為大王弗取也。」\n於是頃襄王遣使於諸侯，\n復為從，\n欲以伐秦。\n秦聞之，\n發兵來伐楚。\n\n楚欲與齊韓連和伐秦，\n因欲圖周。\n周王赧使武公謂楚相昭子曰：\n「三國以兵割周郊地以便輸，\n而南器以尊楚，\n臣以為不然。\n夫弒共主，\n臣世君，\n大國不親；\n以眾脅寡，\n小國不附。\n大國不親，\n小國不附，\n不可以致名實。\n名實不得，\n不足以傷民。\n夫有圖周之聲，\n非所以為號也。」\n昭子曰：\n「乃圖周則無之。\n雖然，\n周何故不可圖也？」\n對曰：\n「軍不五不攻，\n城不十不圍。\n夫一周為二十晉，\n公之所知也。\n韓嘗以二十萬之眾辱於晉之城下，\n銳士死，\n中士傷，\n而晉不拔。\n公之無百韓以圖周，\n此天下之所知也。\n夫怨結於兩周以塞騶魯之心，\n交絕於齊，\n聲失天下，\n其為事危矣。\n夫危兩周以厚三川，\n方城之外必為韓弱矣。\n何以知其然也？\n西周之地，\n絕長補短，\n不過百里。\n名為天下共主，\n裂其地不足以肥國，\n得其眾不足以勁兵。\n雖無攻之，\n名為弒君。\n然而好事之君，\n喜攻之臣，\n發號用兵，\n未嘗不以周為終始。\n是何也？\n見祭器在焉，\n欲器之至而忘弒君之亂。\n今韓以器之在楚，\n臣恐天下以器讎楚也。\n臣請譬之。\n夫虎肉臊，\n其兵利身，\n人猶攻之也。\n若使澤中之麋蒙虎之皮，\n人之攻之必萬於虎矣。\n裂楚之地，\n足以肥國；\n詘楚之名，\n足以尊主。\n今子將以欲誅殘天下之共主，\n居三代之傳器，\n吞三翮六翼，\n以高世主，\n非貪而何？\n《周書》曰\n『欲起無先』，\n故器南則兵至矣。」\n於是楚計輟不行。\n\n十九年，\n秦伐楚，\n楚軍敗，\n割上庸、\n漢北地予秦。\n二十年，\n秦將白起拔我西陵。\n二十一年，\n秦將白起遂拔我郢，\n燒先王墓夷陵。\n楚襄王兵散，\n遂不復戰，\n東北保於陳城。\n二十二年，\n秦復拔我巫、\n黔中郡。\n\n二十三年，\n襄王乃收東地兵，\n得十餘萬，\n復西取秦所拔我江旁十五邑以為郡，\n距秦。\n二十七年，\n使三萬人助三晉伐燕。\n復與秦平，\n而入太子為質於秦。\n楚使左徒侍太子於秦。\n\n三十六年，\n頃襄王病，\n太子亡歸。\n秋，頃襄王卒，\n太子熊元代立，\n是為考烈王。\n考烈王以左徒為令尹，\n封以吳，\n號春申君。\n\n考烈王元年，\n納州于秦以平。\n是時楚益弱。\n\n六年，\n秦圍邯鄲，\n趙告急楚，\n楚遣將軍景陽救趙。\n七年，\n至新中。\n秦兵去。\n十二年，\n秦昭王卒，\n楚王使春申君弔祠于秦。\n十六年，\n秦莊襄王卒，\n秦王趙政立。\n二十二年，\n與諸侯共伐秦，\n不利而去。\n楚東徙都壽春，\n命曰郢。\n\n二十五年，\n考烈王卒，\n子幽王悍立。\n李園殺春申君。\n幽王三年，\n秦、魏伐楚。\n秦相呂不韋卒。\n九年，\n秦滅韓。\n十年，\n幽王卒，\n同母弟猶代立，\n是為哀王。\n哀王立二月餘，\n哀王庶兄負芻之徒襲殺哀王而立負芻為王。\n是歲，\n秦虜趙王遷。\n\n王負芻元年，\n燕太子丹使荊軻刺秦王。\n二年，\n秦使將軍伐楚，\n大破楚軍，\n亡十餘城。\n三年，\n秦滅魏。\n四年，\n秦將王翦破我軍於蘄，\n而殺將軍項燕。\n\n五年，\n秦將王翦、\n蒙武遂破楚國，\n虜楚王負芻，\n滅楚名為郡云。\n\n太史公曰：\n楚靈王方會諸侯於申，\n誅齊慶封，\n作章華臺，\n求周九鼎之時，\n志小天下；\n及餓死于申亥之家，\n為天下笑。\n操行之不得，\n悲夫！\n勢之於人也，\n可不慎與？\n棄疾以亂立，\n嬖淫秦女，\n甚乎哉，\n幾再亡國！\n\n4.11《越王句踐世家第十一》\n\n越王句踐，\n其先禹之苗裔，\n而夏后帝少康之庶子也。\n封於會稽，\n以奉守禹之祀。\n文身斷髮，\n披草萊而邑焉。\n後二十餘世，\n至於允常。\n允常之時，\n與吳王闔廬戰而相怨伐。\n允常卒，\n子句踐立，\n是為越王。\n\n元年，\n吳王闔廬聞允常死，\n乃興師伐越。\n越王句踐使死士挑戰，\n三行，\n至吳陳，\n呼而自剄。\n吳師觀之，\n越因襲擊吳師，\n吳師敗於檇李，\n射傷吳王闔廬。\n闔廬且死，\n告其子夫差曰：\n「必毋忘越。」\n\n三年，\n句踐聞吳王夫差日夜勒兵，\n且以報越，\n越欲先吳未發往伐之。\n范蠡諫曰：\n「不可。\n臣聞兵者凶器也，\n戰者逆德也，\n爭者事之末也。\n陰謀逆德，\n好用凶器，\n試身於所末，\n上帝禁之，\n行者不利。」\n越王曰：\n「吾已決之矣。」\n遂興師。\n吳王聞之，\n悉發精兵擊越，\n敗之夫椒。\n越王乃以餘兵五千人保棲於會稽。\n吳王追而圍之。\n\n越王謂范蠡曰：\n「以不聽子故至於此，\n為之柰何？」\n蠡對曰：\n「持滿者與天，\n定傾者與人，\n節事者以地。\n卑辭厚禮以遺之，\n不許，\n而身與之市。」\n句踐曰：\n「諾。」\n乃令大夫種行成於吳，\n膝行頓首曰：\n「君王亡臣句踐使陪臣種敢告下執事：\n句踐請為臣，\n妻為妾。」\n吳王將許之。\n子胥言於吳王曰：\n「天以越賜吳，\n勿許也。」\n種還，\n以報句踐。\n句踐欲殺妻子，\n燔寶器，\n觸戰以死。\n種止句踐曰：\n「夫吳太宰嚭貪，\n可誘以利，\n請閒行言之。」\n於是句踐乃以美女寶器令種閒獻吳太宰嚭。\n嚭受，\n乃見大夫種於吳王。\n種頓首言曰：\n「願大王赦句踐之罪，\n盡入其寶器。\n不幸不赦，\n句踐將盡殺其妻子，\n燔其寶器，\n悉五千人觸戰，\n必有當也。」\n嚭因說吳王曰：\n「越以服為臣，\n若將赦之，\n此國之利也。」\n吳王將許之。\n子胥進諫曰：\n「今不滅越，\n後必悔之。\n句踐賢君，\n種、蠡良臣，\n若反國，\n將為亂。」\n吳王弗聽，\n卒赦越，\n罷兵而歸。\n\n句踐之困會稽也，\n喟然嘆曰：\n「吾終於此乎？」\n種曰：\n「湯繫夏臺，\n文王囚羑里，\n晉重耳犇翟，\n齊小白犇莒，\n其卒王霸。\n由是觀之，\n何遽不為福乎？」\n\n吳既赦越，\n越王句踐反國，\n乃苦身焦思，\n置膽於坐，\n坐臥即仰膽，\n飲食亦嘗膽也。\n曰：\n「女忘會稽之恥邪？」\n身自耕作，\n夫人自織，\n食不加肉，\n衣不重采，\n折節下賢人，\n厚遇賓客，\n振貧弔死，\n與百姓同其勞。\n欲使范蠡治國政，\n蠡對曰：\n「兵甲之事，\n種不如蠡；\n填撫國家，\n親附百姓，\n蠡不如種。」\n於是舉國政屬大夫種，\n而使范蠡與大夫柘稽行成，\n為質於吳。\n二歲而吳歸蠡。\n\n句踐自會稽歸七年，\n拊循其士民，\n欲用以報吳。\n大夫逢同諫曰：\n「國新流亡，\n今乃復殷給，\n繕飾備利，\n吳必懼，\n懼則難必至。\n且鷙鳥之擊也，\n必匿其形。\n今夫吳兵加齊、\n晉，怨深於楚、\n越，名高天下，\n實害周室，\n德少而功多，\n必淫自矜。\n為越計，\n莫若結齊，\n親楚，\n附晉，\n以厚吳。\n吳之志廣，\n必輕戰。\n是我連其權，\n三國伐之，\n越承其弊，\n可克也。」\n句踐曰：\n「善。」\n\n居二年，\n吳王將伐齊。\n子胥諫曰：\n「未可。\n臣聞句踐食不重味，\n與百姓同苦樂。\n此人不死，\n必為國患。\n吳有越，\n腹心之疾，\n齊與吳，\n疥癬也。\n願王釋齊先越。」\n吳王弗聽，\n遂伐齊，\n敗之艾陵，\n虜齊高、\n國以歸。\n讓子胥。\n子胥曰：\n「王毋喜！」\n王怒，\n子胥欲自殺，\n王聞而止之。\n越大夫種曰：\n「臣觀吳王政驕矣，\n請試嘗之貸粟，\n以卜其事。」\n請貸，\n吳王欲與，\n子胥諫勿與，\n王遂與之，\n越乃私喜。\n子胥言曰：\n「王不聽諫，\n後三年吳其墟乎！」\n太宰嚭聞之，\n乃數與子胥爭越議，\n因讒子胥曰：\n「伍員貌忠而實忍人，\n其父兄不顧，\n安能顧王？\n王前欲伐齊，\n員彊諫，\n已而有功，\n用是反怨王。\n王不備伍員，\n員必為亂。」\n與逢同共謀，\n讒之王。\n王始不從，\n乃使子胥於齊，\n聞其託子於鮑氏，\n王乃大怒，\n曰：\n「伍員果欺寡人！」\n役反，\n使人賜子胥屬鏤劍以自殺。\n子胥大笑曰：\n「我令而父霸，\n我又立若，\n若初欲分吳國半予我，\n我不受，\n已，今若反以讒誅我。\n嗟乎，\n嗟乎，\n一人固不能獨立！」\n報使者曰：\n「必取吾眼置吳東門，\n以觀越兵入也！」\n於是吳任嚭政。\n\n居三年，\n句踐召范蠡曰：\n「吳已殺子胥，\n導諛者眾，\n可乎？」\n對曰：\n「未可。」\n\n至明年春，\n吳王北會諸侯於黃池，\n吳國精兵從王，\n惟獨老弱與太子留守。\n句踐復問范蠡，\n蠡曰\n「可矣」。\n乃發習流二千人，\n教士四萬人，\n君子六千人，\n諸御千人，\n代吳。\n吳師敗，\n遂殺吳太子。\n吳告急於王，\n王方會諸侯於黃池，\n懼天下聞之，\n乃祕之。\n吳王已盟黃池，\n乃使人厚禮以請成越。\n越自度亦未能滅吳，\n乃與吳平。\n\n其後四年，\n越復伐吳。\n吳士民罷弊，\n輕銳盡死於齊、\n晉。而越大破吳，\n因而留圍之三年，\n吳師敗，\n越遂復棲吳王於姑蘇之山。\n吳王使公孫雄肉袒膝行而前，\n請成越王曰：\n「孤臣夫差敢布腹心，\n異日嘗得罪於會稽，\n夫差不敢逆命，\n得與君王成以歸。\n今君王舉玉趾而誅孤臣，\n孤臣惟命是聽，\n意者亦欲如會稽之赦孤臣之罪乎？」\n句踐不忍，\n欲許之。\n范蠡曰：\n「會稽之事，\n天以越賜吳，\n吳不取。\n今天以吳賜越，\n越其可逆天乎？\n且夫君王蚤朝晏罷，\n非為吳邪？\n謀之二十二年，\n一旦而棄之，\n可乎？\n且夫天與弗取，\n反受其咎。\n『伐柯者其則不遠』，\n君忘會稽之戹乎？」\n句踐曰：\n「吾欲聽子言，\n吾不忍其使者。」\n范蠡乃鼓進兵，\n曰：\n「王已屬政於執事，\n使者去，\n不者且得罪。」\n吳使者泣而去。\n句踐憐之，\n乃使人謂吳王曰：\n「吾置王甬東，\n君百家。」\n吳王謝曰：\n「吾老矣，\n不能事君王！」\n遂自殺。\n乃蔽其面，\n曰：\n「吾無面以見子胥也！」\n越王乃葬吳王而誅太宰嚭。\n\n句踐已平吳，\n乃以兵北渡淮，\n與齊、\n晉諸侯會於徐州，\n致貢於周。\n周元王使人賜句踐胙，\n命為伯。\n句踐已去，\n渡淮南，\n以淮上地與楚，\n歸吳所侵宋地於宋，\n與魯泗東方百里。\n當是時，\n越兵橫行於江、\n淮東，\n諸侯畢賀，\n號稱霸王。\n\n范蠡遂去，\n自齊遺大夫種書曰：\n「蜚鳥盡，\n良弓藏；\n狡兔死，\n走狗烹。\n越王為人長頸鳥喙，\n可與共患難，\n不可與共樂。\n子何不去？」\n種見書，\n稱病不朝。\n人或讒種且作亂，\n越王乃賜種劍曰：\n「子教寡人伐吳七術，\n寡人用其三而敗吳，\n其四在子，\n子為我從先王試之。」\n種遂自殺。\n\n句踐卒，\n子王鼫與立。\n王鼫與卒，\n子王不壽立。\n王不壽卒，\n子王翁立。\n王翁卒，\n子王翳立。\n王翳卒，\n子王之侯立。\n王之侯卒，\n子王無彊立。\n\n王無彊時，\n越興師北伐齊，\n西伐楚，\n與中國爭彊。\n當楚威王之時，\n越北伐齊，\n齊威王使人說越王曰：\n「越不伐楚，\n大不王，\n小不伯。\n圖越之所為不伐楚者，\n為不得晉也。\n韓、魏固不攻楚。\n韓之攻楚，\n覆其軍，\n殺其將，\n則葉、\n陽翟危；\n魏亦覆其軍，\n殺其將，\n則陳、\n上蔡不安。\n故二晉之事越也，\n不至於覆軍殺將，\n馬汗之力不效。\n所重於得晉者何也？」\n越王曰：\n「所求於晉者，\n不至頓刃接兵，\n而況于攻城圍邑乎？\n願魏以聚大梁之下，\n願齊之試兵南陽莒地，\n以聚常、\n郯之境，\n則方城之外不南，\n淮、泗之閒不東，\n商、於、\n析、酈、\n宗胡之地，\n夏路以左，\n不足以備秦，\n江南、\n泗上不足以待越矣。\n則齊、\n秦、韓、\n魏得志於楚也，\n是二晉不戰而分地，\n不耕而穫之。\n不此之為，\n而頓刃於河山之閒以為齊秦用，\n所待者如此其失計，\n柰何其以此王也！」\n齊使者曰：\n「幸也越之不亡也！\n吾不貴其用智之如目，\n見豪毛而不見其睫也。\n今王知晉之失計，\n而不自知越之過，\n是目論也。\n王所待於晉者，\n非有馬汗之力也，\n又非可與合軍連和也，\n將待之以分楚眾也。\n今楚眾已分，\n何待於晉？」\n越王曰：\n「柰何？」\n曰：\n「楚三大夫張九軍，\n北圍曲沃、\n於中，\n以至無假之關者三千七百里，\n景翠之軍北聚魯、\n齊、南陽，\n分有大此者乎？\n且王之所求者，\n鬭晉楚也；\n晉楚不鬭，\n越兵不起，\n是知二五而不知十也。\n此時不攻楚，\n臣以是知越大不王，\n小不伯。\n復讎、\n龐、長沙，\n楚之粟也；\n竟澤陵，\n楚之材也。\n越窺兵通無假之關，\n此四邑者不上貢事於郢矣。\n臣聞之，\n圖王不王，\n其敝可以伯。\n然而不伯者，\n王道失也。\n故願大王之轉攻楚也。」\n\n於是越遂釋齊而伐楚。\n楚威王興兵而伐之，\n大敗越，\n殺王無彊，\n盡取故吳地至浙江，\n北破齊於徐州。\n而越以此散，\n諸族子爭立，\n或為王，\n或為君，\n濱於江南海上，\n服朝於楚。\n\n後七世，\n至閩君搖，\n佐諸侯平秦。\n漢高帝復以搖為越王，\n以奉越後。\n東越，\n閩君，\n皆其後也。\n\n范蠡事越王句踐，\n既苦身勠力，\n與句踐深謀二十餘年，\n竟滅吳，\n報會稽之恥，\n北渡兵於淮以臨齊、\n晉，號令中國，\n以尊周室，\n句踐以霸，\n而范蠡稱上將軍。\n還反國，\n范蠡以為大名之下，\n難以久居，\n且句踐為人可與同患，\n難與處安，\n為書辭句踐曰：\n「臣聞主憂臣勞，\n主辱臣死。\n昔者君王辱於會稽，\n所以不死，\n為此事也。\n今既以雪恥，\n臣請從會稽之誅。」\n句踐曰：\n「孤將與子分國而有之。\n不然，\n將加誅于子。」\n范蠡曰：\n「君行令，\n臣行意。」\n乃裝其輕寶珠玉，\n自與其私徒屬乘舟浮海以行，\n終不反。\n於是句踐表會稽山以為范蠡奉邑。\n\n范蠡浮海出齊，\n變姓名，\n自謂鴟夷子皮，\n耕于海畔，\n苦身戮力，\n父子治產。\n居無幾何，\n致產數十萬。\n齊人聞其賢，\n以為相。\n范蠡喟然嘆曰：\n「居家則致千金，\n居官則至卿相，\n此布衣之極也。\n久受尊名，\n不祥。」\n乃歸相印，\n盡散其財，\n以分與知友鄉黨，\n而懷其重寶，\n閒行以去，\n止于陶，\n以為此天下之中，\n交易有無之路通，\n為生可以致富矣。\n於是自謂陶朱公。\n復約要父子耕畜，\n廢居，\n候時轉物，\n逐什一之利。\n居無何，\n則致貲累臣萬。\n天下稱陶朱公。\n\n朱公居陶，\n生少子。\n少子及壯，\n而朱公中男殺人，\n囚於楚。\n朱公曰：\n「殺人而死，\n職也。\n然吾聞千金之子不死於市。」\n告其少子往視之。\n乃裝黃金千溢，\n置褐器中，\n載以一牛車。\n且遣其少子，\n朱公長男固請欲行，\n朱公不聽。\n長男曰：\n「家有長子曰家督，\n今弟有罪，\n大人不遣，\n乃遣少弟，\n是吾不肖。」\n欲自殺。\n其母為言曰：\n「今遣少子，\n未必能生中子也，\n而先空亡長男，\n柰何？」\n朱公不得已而遣長子，\n為一封書遺故所善莊生。\n曰：\n「至則進千金于莊生所，\n聽其所為，\n慎無與爭事。」\n長男既行，\n亦自私齎數百金。\n\n至楚，\n莊生家負郭，\n披藜藋到門，\n居甚貧。\n然長男發書進千金，\n如其父言。\n莊生曰：\n「可疾去矣，\n慎毋留！\n即弟出，\n勿問所以然。」\n長男既去，\n不過莊生而私留，\n以其私齎獻遺楚國貴人用事者。\n\n莊生雖居窮閻，\n然以廉直聞於國，\n自楚王以下皆師尊之。\n及朱公進金，\n非有意受也，\n欲以成事後復歸之以為信耳。\n故金至，\n謂其婦曰：\n「此朱公之金。\n有如病不宿誡，\n後復歸，\n勿動。」\n而朱公長男不知其意，\n以為殊無短長也。\n\n莊生閒時入見楚王，\n言\n「某星宿某，\n此則害於楚」。\n楚王素信莊生，\n曰：\n「今為柰何？」\n莊生曰：\n「獨以德為可以除之。」\n楚王曰：\n「生休矣，\n寡人將行之。」\n王乃使使者封三錢之府。\n楚貴人驚告朱公長男曰：\n「王且赦。」\n曰：\n「何以也？」\n曰：\n「每王且赦，\n常封三錢之府。\n昨暮王使使封之。」\n朱公長男以為赦，\n弟固當出也，\n重千金虛棄莊生，\n無所為也，\n乃復見莊生。\n莊生驚曰：\n「若不去邪？」\n長男曰：\n「固未也。\n初為事弟，\n弟今議自赦，\n故辭生去。」\n莊生知其意欲復得其金，\n曰：\n「若自入室取金。」\n長男即自入室取金持去，\n獨自歡幸。\n\n莊生羞為兒子所賣，\n乃入見楚王曰：\n「臣前言某星事，\n王言欲以修德報之。\n今臣出，\n道路皆言陶之富人朱公之子殺人囚楚，\n其家多持金錢賂王左右，\n故王非能恤楚國而赦，\n乃以朱公子故也。」\n楚王大怒曰：\n「寡人雖不德耳，\n柰何以朱公之子故而施惠乎！」\n令論殺朱公子，\n明日遂下赦令。\n朱公長男竟持其弟喪歸。\n\n至，\n其母及邑人盡哀之，\n唯朱公獨笑，\n曰：\n「吾固知必殺其弟也！\n彼非不愛其弟，\n顧有所不能忍者也。\n是少與我俱，\n見苦，\n為生難，\n故重棄財。\n至如少弟者，\n生而見我富，\n乘堅驅良逐狡兔，\n豈知財所從來，\n故輕棄之，\n非所惜吝。\n前日吾所為欲遣少子，\n固為其能棄財故也。\n而長者不能，\n故卒以殺其弟，\n事之理也，\n無足悲者。\n吾日夜固以望其喪之來也。\n\n故范蠡三徙，\n成名於天下，\n非苟去而已，\n所止必成名。\n卒老死于陶，\n故世傳曰陶朱公。\n\n太史公曰：\n禹之功大矣，\n漸九川，\n定九州，\n至于今諸夏艾安。\n及苗裔句踐，\n苦身焦思，\n終滅彊吳，\n北觀兵中國，\n以尊周室，\n號稱霸王。\n句踐可不謂賢哉！\n蓋有禹之遺烈焉。\n范蠡三遷皆有榮名，\n名垂後世。\n臣主若此，\n欲毋顯得乎！\n\n4.12《鄭世家第十二》\n\n鄭桓公友者，\n周厲王少子而宣王庶弟也。\n宣王立二十二年，\n友初封于鄭。\n封三十三歲，\n百姓皆便愛之。\n幽王以為司徒。\n和集周民，\n周民皆說，\n河雒之閒，\n人便思之。\n為司徒一歲，\n幽王以襃后故，\n王室治多邪，\n諸侯或畔之。\n於是桓公問太史伯曰：\n「王室多故，\n予安逃死乎？」\n太史伯對曰：\n「獨雒之東土，\n河濟之南可居。」\n公曰：\n「何以？」\n對曰：\n「地近虢、\n鄶，虢、\n鄶之君貪而好利，\n百姓不附。\n今公為司徒，\n民皆愛公，\n公誠請居之，\n虢、鄶之君見公方用事，\n輕分公地。\n公誠居之，\n虢、鄶之民皆公之民也。」\n公曰：\n「吾欲南之江上，\n何如？」\n對曰：\n「昔祝融為高辛氏火正，\n其功大矣，\n而其於周未有興者，\n楚其後也。\n周衰，\n楚必興。\n興，非鄭之利也」。\n公曰：\n「吾欲居西方，\n何如？」\n對曰：\n「其民貪而好利，\n難久居。」\n公曰：\n「周衰，\n何國興者？」\n對曰：\n「齊、\n秦、晉、\n楚乎？\n夫齊，\n姜姓，\n伯夷之後也，\n伯夷佐堯典禮。\n秦，嬴姓，\n伯翳之後也，\n伯翳佐舜懷柔百物。\n及楚之先，\n皆嘗有功於天下。\n而周武王克紂後，\n成王封叔虞于唐，\n其地阻險，\n以此有德與周衰並，\n亦必興矣。」\n桓公曰：\n「善。」\n於是卒言王，\n東徙其民雒東，\n而虢、\n鄶果獻十邑，\n竟國之。\n\n二歲，\n犬戎殺幽王於驪山下，\n并殺桓公。\n鄭人共立其子掘突，\n是為武公。\n\n武公十年，\n娶申侯女為夫人，\n曰武姜。\n生太子寤生，\n生之難，\n及生，\n夫人弗愛。\n後生少子叔段，\n段生易，\n夫人愛之。\n二十七年，\n武公疾。\n夫人請公，\n欲立段為太子，\n公弗聽。\n是歲，\n武公卒，\n寤生立，\n是為莊公。\n\n莊公元年，\n封弟段於京，\n號太叔。\n祭仲曰：\n「京大於國，\n非所以封庶也。」\n莊公曰：\n「武姜欲之，\n我弗敢奪也。」\n段至京，\n繕治甲兵，\n與其母武姜謀襲鄭。\n二十二年，\n段果襲鄭，\n武姜為內應。\n莊公發兵伐段，\n段走。\n伐京，\n京人畔段，\n段出走鄢。\n鄢潰，\n段出奔共。\n於是莊公遷其母武姜於城潁，\n誓言曰：\n「不至黃泉，\n毋相見也。」\n居歲餘，\n已悔思母。\n潁谷之考叔有獻於公，\n公賜食。\n考叔曰：\n「臣有母，\n請君食賜臣母。」\n莊公曰：\n「我甚思母，\n惡負盟，\n柰何？」\n考叔曰：\n「穿地至黃泉，\n則相見矣。」\n於是遂從之，\n見母。\n\n二十四年，\n宋繆公卒，\n公子馮奔鄭。\n鄭侵周地，\n取禾。\n二十五年，\n衛州吁弒其君桓公自立，\n與宋伐鄭，\n以馮故也。\n二十七年，\n始朝周桓王。\n桓王怒其取禾，\n弗禮也。\n二十九年，\n莊公怒周弗禮，\n與魯易祊、\n許田。\n三十三年，\n宋殺孔父。\n三十七年，\n莊公不朝周，\n周桓王率陳、\n蔡、虢、\n衛伐鄭。\n莊公與祭仲、\n高渠彌發兵自救，\n王師大敗。\n祝聸射中王臂。\n祝聸請從之，\n鄭伯止之，\n曰：\n「犯長且難之，\n況敢陵天子乎？」\n乃止。\n夜令祭仲問王疾。\n\n三十八年，\n北戎伐齊，\n齊使求救，\n鄭遣太子忽將兵救齊。\n齊釐公欲妻之，\n忽謝曰：\n「我小國，\n非齊敵也。」\n時祭仲與俱，\n勸使取之，\n曰：\n「君多內寵，\n太子無大援將不立，\n三公子皆君也。」\n所謂三公子者，\n太子忽，\n其弟突，\n次弟子亹也。\n\n四十三年，\n鄭莊公卒。\n初，祭仲甚有寵於莊公，\n莊公使為卿；\n公使娶鄧女，\n生太子忽，\n故祭仲立之，\n是為昭公。\n\n莊公又娶宋雍氏女，\n生厲公突。\n雍氏有寵於宋。\n宋莊公聞祭仲之立忽，\n乃使人誘召祭仲而執之，\n曰：\n「不立突，\n將死。」\n亦執突以求賂焉。\n祭仲許宋，\n與宋盟。\n以突歸，\n立之。\n昭公忽聞祭仲以宋要立其弟突，\n九月丁亥，\n忽出奔衛。\n己亥，\n突至鄭，\n立，是為厲公。\n\n厲公四年，\n祭仲專國政。\n厲公患之，\n陰使其壻雍糾欲殺祭仲。\n糾妻，\n祭仲女也，\n知之，\n謂其母曰：\n「父與夫孰親？」\n母曰：\n「父一而已，\n人盡夫也。」\n女乃告祭仲，\n祭仲反殺雍糾，\n戮之於市。\n厲公無柰祭仲何，\n怒糾曰：\n「謀及婦人，\n死固宜哉！」\n夏，厲公出居邊邑櫟。\n祭仲迎昭公忽，\n六月乙亥，\n復入鄭，\n即位。\n\n秋，\n鄭厲公突因櫟人殺其大夫單伯，\n遂居之。\n諸侯聞厲公出奔，\n伐鄭，\n弗克而去。\n宋頗予厲公兵，\n自守於櫟，\n鄭以故亦不伐櫟。\n\n昭公二年，\n自昭公為太子時，\n父莊公欲以高渠彌為卿，\n太子忽惡之，\n莊公弗聽，\n卒用渠彌為卿。\n及昭公即位，\n懼其殺己，\n冬十月辛卯，\n渠彌與昭公出獵，\n射殺昭公於野。\n祭仲與渠彌不敢入厲公，\n乃更立昭公弟子亹為君，\n是為子亹也，\n無謚號。\n\n子亹元年七月，\n齊襄公會諸侯於首止，\n鄭子亹往會，\n高渠彌相，\n從，祭仲稱疾不行。\n所以然者，\n子亹自齊襄公為公子之時，\n嘗會鬭，\n相仇，\n及會諸侯，\n祭仲請子亹無行。\n子亹曰：\n「齊彊，\n而厲公居櫟，\n即不往，\n是率諸侯伐我，\n內厲公。\n我不如往，\n往何遽必辱，\n且又何至是！」\n卒行。\n於是祭仲恐齊并殺之，\n故稱疾。\n子亹至，\n不謝齊侯，\n齊侯怒，\n遂伏甲而殺子亹。\n高渠彌亡歸，\n歸與祭仲謀，\n召子亹弟公子嬰於陳而立之，\n是為鄭子。\n是歲，\n齊襄公使彭生醉拉殺魯桓公。\n\n鄭子八年，\n齊人管至父等作亂，\n弒其君襄公。\n十二年，\n宋人長萬弒其君湣公。\n鄭祭仲死。\n\n十四年，\n故鄭亡厲公突在櫟者使人誘劫鄭大夫甫假，\n要以求入。\n假曰：\n「舍我，\n我為君殺鄭子而入君。」\n厲公與盟，\n乃舍之。\n六月甲子，\n假殺鄭子及其二子而迎厲公突，\n突自櫟復入即位。\n初，內蛇與外蛇鬭於鄭南門中，\n內蛇死。\n居六年，\n厲公果復入。\n入而讓其伯父原曰：\n「我亡國外居，\n伯父無意入我，\n亦甚矣。」\n原曰：\n「事君無二心，\n人臣之職也。\n原知罪矣。」\n遂自殺。\n厲公於是謂甫假曰：\n「子之事君有二心矣。」\n遂誅之。\n假曰：\n「重德不報，\n誠然哉！」\n\n厲公突後元年，\n齊桓公始霸。\n\n五年，\n燕、衛與周惠王弟穨伐王，\n王出奔溫，\n立弟穨為王。\n六年，\n惠王告急鄭，\n厲公發兵擊周王子穨，\n弗勝，\n於是與周惠王歸，\n王居于櫟。\n七年春，\n鄭厲公與虢叔襲殺王子穨而入惠王于周。\n\n秋，\n厲公卒，\n子文公踕立。\n厲公初立四歲，\n亡居櫟，\n居櫟十七歲，\n復入，\n立七歲，\n與亡凡二十八年。\n\n文公十七年，\n齊桓公以兵破蔡，\n遂伐楚，\n至召陵。\n\n二十四年，\n文公之賤妾曰燕姞，\n夢天與之蘭，\n曰：\n「余為伯鯈。\n余，爾祖也。\n以是為而子，\n蘭有國香。」\n以夢告文公，\n文公幸之，\n而予之草蘭為符。\n遂生子，\n名曰蘭。\n\n三十六年，\n晉公子重耳過，\n文公弗禮。\n文公弟叔詹曰：\n「重耳賢，\n且又同姓，\n窮而過君，\n不可無禮。」\n文公曰：\n「諸侯亡公子過者多矣，\n安能盡禮之！」\n詹曰：\n「君如弗禮，\n遂殺之；\n弗殺，\n使即反國，\n為鄭憂矣。」\n文公弗聽。\n\n三十七年春，\n晉公子重耳反國，\n立，是為立公。\n秋，鄭入滑，\n滑聽命，\n已而反與衛，\n於是鄭伐滑。\n周襄王使伯犕請滑。\n鄭文公怨惠王之亡在櫟，\n而文公父厲公入之，\n而惠王不賜厲公爵祿，\n又怨襄王之與衛滑，\n故不聽襄王請而囚伯犕。\n王怒，\n與翟人伐鄭，\n弗克。\n冬，翟攻伐襄王，\n襄王出奔鄭，\n鄭文公居王于氾。\n三十八年，\n晉文公入襄王成周。\n\n四十一年，\n助楚擊晉。\n自晉文公之過無禮，\n故背晉助楚。\n四十三年，\n晉文公與秦穆公共圍鄭，\n討其助楚攻晉者，\n及文公過時之無禮也。\n初，鄭文公有三夫人，\n寵子五人，\n皆以罪蚤死。\n公怒，\n溉逐群公子。\n子蘭奔晉，\n從晉文公圍鄭。\n時蘭事晉文公甚謹，\n愛幸之，\n乃私於晉，\n以求入鄭為太子。\n晉於是欲得叔詹為僇。\n鄭文公恐，\n不敢謂叔詹言。\n詹聞，\n言於鄭君曰：\n「臣謂君，\n君不聽臣，\n晉卒為患。\n然晉所以圍鄭，\n以詹，\n詹死而赦鄭國，\n詹之願也。」\n乃自殺。\n鄭人以詹尸與晉。\n晉文公曰：\n「必欲一見鄭君，\n辱之而去。」\n鄭人患之，\n乃使人私於秦曰：\n「破鄭益晉，\n非秦之利也。」\n秦兵罷。\n晉文公欲入蘭為太子，\n以告鄭。\n鄭大夫石癸曰：\n「吾聞姞姓乃后稷之元妃，\n其後當有興者。\n子蘭母，\n其後也。\n且夫人子盡已死，\n餘庶子無如蘭賢。\n今圍急，\n晉以為請，\n利孰大焉！」\n遂許晉，\n與盟，\n而卒立子蘭為太子，\n晉兵乃罷去。\n\n四十五年，\n文公卒，\n子蘭立，\n是為繆公。\n\n繆公元年春，\n秦繆公使三將將兵欲襲鄭，\n至滑，\n逢鄭賈人弦高詐以十二牛勞軍，\n故秦兵不至而還，\n晉敗之於崤。\n初，往年鄭文公之卒也，\n鄭司城繒賀以鄭情賣之，\n秦兵故來。\n三年，\n鄭發兵從晉伐秦，\n敗秦兵於汪。\n\n往年楚太子商臣弒其父成王代立。\n二十一年，\n與宋華元伐鄭。\n華元殺羊食士，\n不與其御羊斟，\n怒以馳鄭，\n鄭囚華元。\n宋贖華元，\n元亦亡去。\n晉使趙穿以兵伐鄭。\n\n二十二年，\n鄭繆公卒，\n子夷立，\n是為靈公。\n\n靈公元年春，\n楚獻黿於靈公。\n子家、\n子公將朝靈公，\n子公之食指動，\n謂子家曰：\n「佗日指動，\n必食異物。」\n及入，\n見靈公進黿羹，\n子公笑曰：\n「果然！」\n靈公問其笑故，\n具告靈公。\n靈公召之，\n獨弗予羹。\n子公怒，\n染其指，\n嘗之而出。\n公怒，\n欲殺子公。\n子公與子家謀先。\n夏，弒靈公。\n鄭人欲立靈公弟去疾，\n去疾讓曰：\n「必以賢，\n則去疾不肖；\n必以順，\n則公子堅長。」\n堅者，\n靈公庶弟，\n去疾之兄也。\n於是乃立子堅，\n是為襄公。\n\n襄公立，\n將盡去繆氏。\n繆氏者，\n殺靈公、\n子公之族家也。\n去疾曰：\n「必去繆氏，\n我將去之。」\n乃止。\n皆以為大夫。\n\n襄公元年，\n楚怒鄭受宋賂縱華元，\n伐鄭。\n鄭背楚，\n與晉親。\n五年，\n楚復伐鄭，\n晉來救之。\n六年，\n子家卒，\n國人復逐其族，\n以其弒靈公也。\n\n七年，\n鄭與晉盟鄢陵。\n八年，\n楚莊王以鄭與晉盟，\n來伐，\n圍鄭三月，\n鄭以城降楚。\n楚王入自皇門，\n鄭襄公肉袒掔羊以迎，\n曰：\n「孤不能事邊邑，\n使君王懷怒以及獘邑，\n孤之罪也。\n敢不惟命是聽。\n君王遷之江南，\n及以賜諸侯，\n亦惟命是聽。\n若君王不忘厲、\n宣王，\n桓、武公，\n哀不忍絕其社稷，\n錫不毛之地，\n使復得改事君王，\n孤之願也，\n然非所敢望也。\n敢布腹心，\n惟命是聽。」\n莊王為卻三十里而後舍。\n楚群臣曰：\n「自郢至此，\n士大夫亦久勞矣。\n今得國舍之，\n何如？」\n莊王曰：\n「所為伐，\n伐不服也。\n今已服，\n尚何求乎？」\n卒去。\n晉聞楚之伐鄭，\n發兵救鄭。\n其來持兩端，\n故遲，\n比至河，\n楚兵已去。\n晉將率或欲渡，\n或欲還，\n卒渡河。\n莊王聞，\n還擊晉。\n鄭反助楚，\n大破晉軍於河上。\n十年，\n晉來伐鄭，\n以其反晉而親楚也。\n\n十一年，\n楚莊王伐宋，\n宋告急于晉。\n晉景公欲發兵救宋，\n伯宗諫晉君曰：\n「天方開楚，\n未可伐也。」\n乃求壯士得霍人解揚，\n字子虎，\n誆楚，\n令宋毋降。\n過鄭，\n鄭與楚親，\n乃執解揚而獻楚。\n楚王厚賜與約，\n使反其言，\n令宋趣降，\n三要乃許。\n於是楚登解揚樓車，\n令呼宋。\n遂負楚約而致其晉君命曰：\n「晉方悉國兵以救宋，\n宋雖急，\n慎毋降楚，\n晉兵今至矣！」\n楚莊王大怒，\n將殺之。\n解揚曰：\n「君能制命為義，\n臣能承命為信。\n受吾君命以出，\n有死無隕。」\n莊王曰：\n「若之許我，\n已而背之，\n其信安在？」\n解揚曰：\n「所以許王，\n欲以成吾君命也。」\n將死，\n顧謂楚軍曰：\n「為人臣無忘盡忠得死者！」\n楚王諸弟皆諫王赦之，\n於是赦解揚使歸。\n晉爵之為上卿。\n\n十八年，\n襄公卒，\n子悼公㵒立。\n\n悼公元年，\n鄦公惡鄭於楚，\n悼公使弟睔於楚自訟。\n訟不直，\n楚囚睔。\n於是鄭悼公來與晉平，\n遂親。\n睔私於楚子反，\n子反言歸睔於鄭。\n\n二年，\n楚伐鄭，\n晉兵來救。\n是歲，\n悼公卒，\n立其弟睔，\n是為成公。\n\n成公三年，\n楚共王曰\n「鄭成公孤有德焉」，\n使人來與盟。\n成公私與盟。\n秋，成公朝晉，\n晉曰\n「鄭私平於楚」，\n執之。\n使欒書伐鄭。\n四年春，\n鄭患晉圍，\n公子如乃立成公庶兄繻為君。\n其四月，\n晉聞鄭立君。\n乃歸成公。\n鄭人聞成公歸，\n亦殺君繻。\n迎成公。\n晉兵去。\n\n十年，\n背晉盟，\n盟於楚。\n晉厲公怒，\n發兵伐鄭。\n楚共王救鄭。\n晉楚戰鄢陵，\n楚兵敗，\n晉射傷楚共王目，\n俱罷而去。\n十三年，\n晉悼公伐鄭，\n兵於洧上。\n鄭城守，\n晉亦去。\n\n十四年，\n成公卒，\n子惲立。\n是為釐公。\n\n釐公五年，\n鄭相子駟朝釐公，\n釐公不禮。\n子駟怒，\n使廚人藥殺釐公，\n赴諸侯曰\n「釐公暴病卒」。\n立釐公子嘉，\n嘉時年五歲，\n是為簡公。\n\n簡公元年，\n諸公子謀欲誅相子駟，\n子駟覺之，\n反盡誅諸公子。\n二年，\n晉伐鄭，\n鄭與盟，\n晉去。\n冬，又與楚盟。\n子駟畏誅，\n故兩親晉、\n楚。三年，\n相子駟欲自立為君，\n公子子孔使尉止殺相子駟而代之。\n子孔又欲自立。\n子產曰：\n「子駟為不可，\n誅之，\n今又效之，\n是亂無時息也。」\n於是子孔從之而相鄭簡公。\n\n四年，\n晉怒鄭與楚盟，\n伐鄭，\n鄭與盟。\n楚共王救鄭，\n敗晉兵。\n簡公欲與晉平，\n楚又囚鄭使者。\n\n十二年，\n簡公怒相子孔專國權，\n誅之，\n而以子產為卿。\n十九年，\n簡公如晉請衛君還，\n而封子產以六邑。\n子產讓，\n受其三邑。\n二十二年，\n吳使延陵季子於鄭，\n見子產如舊交，\n謂子產曰：\n「鄭之執政者侈，\n難將至，\n政將及子。\n子為政，\n必以禮；\n不然，\n鄭將敗。」\n子產厚遇季子。\n二十三年，\n諸公子爭寵相殺，\n又欲殺子產。\n公子或諫曰：\n「子產仁人，\n鄭所以存者子產也，\n勿殺！」\n乃止。\n\n二十五年，\n鄭使子產於晉，\n問平公疾。\n平公曰：\n「卜而曰實沈、\n臺駘為祟，\n史官莫知，\n敢問？」\n對曰：\n「高辛氏有二子，\n長曰閼伯，\n季曰實沈，\n居曠林，\n不相能也，\n日操干戈以相征伐。\n后帝弗臧，\n遷閼伯于商丘，\n主辰，\n商人是因，\n故辰為商星。\n遷實沈于大夏，\n主參，\n唐人是因，\n服事夏、\n商，其季世曰唐叔虞。\n當武王邑姜方娠大叔，\n夢帝謂己：\n『余命而子曰虞，\n乃與之唐，\n屬之參而蕃育其子孫。』\n及生有文在其掌曰\n『虞』，\n遂以命之。\n及成王滅唐而國大叔焉。\n故參為晉星。\n由是觀之，\n則實沈，\n參神也。\n昔金天氏有裔子曰昧，\n為玄冥師，\n生允格、\n臺駘。\n臺駘能業其官，\n宣汾、\n洮，障大澤，\n以處太原。\n帝用嘉之，\n國之汾川。\n沈、姒、\n蓐、黃實守其祀。\n今晉主汾川而滅之。\n由是觀之，\n則臺駘，\n汾、洮神也。\n然是二者不害君身。\n山川之神，\n則水旱之菑禜之；\n日月星辰之神，\n則雪霜風雨不時禜之；\n若君疾，\n飲食哀樂女色所生也。」\n平公及叔嚮曰：\n「善，\n博物君子也！」\n厚為之禮於子產。\n\n二十七年夏，\n鄭簡公朝晉。\n冬，畏楚靈王之彊，\n又朝楚，\n子產從。\n二十八年，\n鄭君病，\n使子產會諸侯，\n與楚靈王盟於申，\n誅齊慶封。\n\n三十六年，\n簡公卒，\n子定公寧立。\n秋，定公朝晉昭公。\n\n定公元年，\n楚公子棄疾弒其君靈王而自立，\n為平王。\n欲行德諸侯，\n歸靈王所侵鄭地于鄭。\n\n四年，\n晉昭公卒，\n其六卿彊，\n公室卑。\n子產謂韓宣子曰：\n「為政必以德，\n毋忘所以立。」\n\n六年，\n鄭火，\n公欲禳之。\n子產曰：\n「不如修德。」\n\n八年，\n楚太子建來奔。\n十年，\n太子建與晉謀襲鄭。\n鄭殺建，\n建子勝奔吳。\n\n十一年，\n定公如晉。\n晉與鄭謀，\n誅周亂臣，\n入敬王于周。\n\n十三年，\n定公卒，\n子獻公蠆立。\n獻公十三年卒，\n子聲公勝立。\n當是時，\n晉六卿彊，\n侵奪鄭，\n鄭遂弱。\n\n聲公五年，\n鄭相子產卒，\n鄭人皆哭泣，\n悲之如亡親戚。\n子產者，\n鄭成公少子也。\n為人仁愛人，\n事君忠厚。\n孔子嘗過鄭，\n與子產如兄弟云。\n及聞子產死，\n孔子為泣曰：\n「古之遺愛也！」\n\n八年，\n晉范、\n中行氏反晉，\n告急於鄭，\n鄭救之。\n晉伐鄭，\n敗鄭軍於鐵。\n\n十四年，\n宋景公滅曹。\n二十年，\n齊田常弒其君簡公，\n而常相於齊。\n二十二年，\n楚惠王滅陳。\n孔子卒。\n\n三十六年，\n晉知伯伐鄭，\n取九邑。\n\n三十七年，\n聲公卒，\n子哀公易立。\n哀公八年，\n鄭人弒哀公而立聲公弟丑，\n是為共公。\n共公三年，\n三晉滅知伯。\n三十一年，\n共公卒，\n子幽公已立。\n幽公元年，\n韓武子伐鄭，\n殺幽公。\n鄭人立幽公弟駘，\n是為繻公。\n\n繻公十五年，\n韓景侯伐鄭，\n取雍丘。\n鄭城京。\n\n十六年，\n鄭伐韓，\n敗韓兵於負黍。\n二十年，\n韓、趙、\n魏列為諸侯。\n二十三年，\n鄭圍韓之陽翟。\n\n二十五年，\n鄭君殺其相子陽。\n二十七年，\n子陽之黨共弒繻公駘而立幽公弟乙為君，\n是為鄭君。\n\n鄭君乙立二年，\n鄭負黍反，\n復歸韓。\n十一年，\n韓伐鄭，\n取陽城。\n\n二十一年，\n韓哀侯滅鄭，\n并其國。\n\n太史公曰：\n語有之，\n「以權利合者，\n權利盡而交疏」，\n甫瑕是也。\n甫瑕雖以劫殺鄭子內厲公，\n厲公終背而殺之，\n此與晉之里克何異？\n守節如荀息，\n身死而不能存奚齊。\n變所從來，\n亦多故矣！\n\n4.13《趙世家第十三》\n\n趙氏之先，\n與秦共祖。\n至中衍，\n為帝大戊御。\n其後世蜚廉有子二人，\n而命其一子曰惡來，\n事紂，\n為周所殺，\n其後為秦。\n惡來弟曰季勝，\n其後為趙。\n\n季勝生孟增。\n孟增幸於周成王，\n是為宅皋狼。\n皋狼生衡父，\n衡父生造父。\n造父幸於周繆王。\n造父取驥之乘匹，\n與桃林盜驪、\n驊騮、\n綠耳，\n獻之繆王。\n繆王使造父御，\n西巡狩，\n見西王母，\n樂之忘歸。\n而徐偃王反，\n繆王日馳千里馬，\n攻徐偃王，\n大破之。\n乃賜造父以趙城，\n由此為趙氏。\n\n自造父已下六世至奄父，\n曰公仲，\n周宣王時伐戎，\n為御。\n及千畝戰，\n奄父脫宣王。\n奄父生叔帶。\n叔帶之時，\n周幽王無道，\n去周如晉，\n事晉文侯，\n始建趙氏于晉國。\n\n自叔帶以下，\n趙宗益興，\n五世而至趙夙。\n\n趙夙，\n晉獻公之十六年伐霍、\n魏、耿，\n而趙夙為將伐霍。\n霍公求犇齊。\n晉大旱，\n卜之，\n曰\n「霍太山為祟」。\n使趙夙召霍君於齊，\n復之，\n以奉霍太山之祀，\n晉復穰。\n晉獻公賜趙夙耿。\n\n夙生共孟，\n當魯閔公之元年也。\n共孟生趙衰，\n字子餘。\n\n趙衰卜事晉獻公及諸公子，\n莫吉；\n卜事公子重耳，\n吉，即事重耳。\n重耳以驪姬之亂亡奔翟，\n趙衰從。\n翟伐廧咎如，\n得二女，\n翟以其少女妻重耳，\n長女妻趙衰而生盾。\n初，重耳在晉時，\n趙衰妻亦生趙同、\n趙括、\n趙嬰齊。\n趙衰從重耳出亡，\n凡十九年，\n得反國。\n重耳為晉文公，\n趙衰為原大夫，\n居原，\n任國政。\n文公所以反國及霸，\n多趙衰計策。\n語在晉事中。\n\n趙衰既反晉，\n晉之妻固要迎翟妻，\n而以其子盾為適嗣，\n晉妻三子皆下事之。\n晉襄公之六年，\n而趙衰卒，\n謚為成季。\n\n趙盾代成季任國政二年而晉襄公卒，\n太子夷皋年少。\n盾為國多難，\n欲立襄公弟雍。\n雍時在秦，\n使使迎之。\n太子母日夜啼泣，\n頓首謂趙盾曰：\n「先君何罪，\n釋其適子而更求君？」\n趙盾患之，\n恐其宗與大夫襲誅之，\n迺遂立太子，\n是為靈公，\n發兵距所迎襄公弟於秦者。\n靈公既立，\n趙盾益專國政。\n\n靈公立十四年，\n益驕。\n趙盾驟諫，\n靈公弗聽。\n及食熊蹯，\n胹不熟，\n殺宰人，\n持其尸出，\n趙盾見之。\n靈公由此懼，\n欲殺盾。\n盾素仁愛人，\n嘗所食桑下餓人反扞救盾，\n盾以得亡。\n未出境，\n而趙穿弒靈公而立襄公弟黑臀，\n是為成公。\n趙盾復反，\n任國政。\n君子譏盾\n「為正卿，\n亡不出境，\n反不討賊」，\n故太史書曰\n「趙盾弒其君」。\n晉景公時而趙盾卒，\n謚為宣孟，\n子朔嗣。\n\n趙朔，\n晉景公之三年，\n朔為晉將下軍救鄭，\n與楚莊王戰河上。\n朔娶晉成公姊為夫人。\n\n晉景公之三年，\n大夫屠岸賈欲誅趙氏。\n初，趙盾在時，\n夢見叔帶持要而哭，\n甚悲；\n已而笑，\n拊手且歌。\n盾卜之，\n兆絕而後好。\n趙史援占之，\n曰：\n「此夢甚惡，\n非君之身，\n乃君之子，\n然亦君之咎。\n至孫，\n趙將世益衰。」\n屠岸賈者，\n始有寵於靈公，\n及至於景公而賈為司寇，\n將作難，\n乃治靈公之賊以致趙盾，\n徧告諸將曰：\n「盾雖不知，\n猶為賊首。\n以臣弒君，\n子孫在朝，\n何以懲辠？\n請誅之。」\n韓厥曰：\n「靈公遇賊，\n趙盾在外，\n吾先君以為無罪，\n故不誅。\n今諸君將誅其後，\n是非先君之意而今妄誅。\n妄誅謂之亂。\n臣有大事而君不聞，\n是無君也。」\n屠岸賈不聽。\n韓厥告趙朔趣亡。\n朔不肯，\n曰：\n「子必不絕趙祀，\n朔死不恨。」\n韓厥許諾，\n稱疾不出。\n賈不請而擅與諸將攻趙氏於下宮，\n殺趙朔、\n趙同、\n趙括、\n趙嬰齊，\n皆滅其族。\n\n趙朔妻成公姊，\n有遺腹，\n走公宮匿。\n趙朔客曰公孫杵臼，\n杵臼謂朔友人程嬰曰：\n「胡不死？」\n程嬰曰：\n「朔之婦有遺腹，\n若幸而男，\n吾奉之；\n即女也，\n吾徐死耳。」\n居無何，\n而朔婦免身，\n生男。\n屠岸賈聞之，\n索於宮中。\n夫人置兒絝中，\n祝曰：\n「趙宗滅乎，\n若號；\n即不滅，\n若無聲。」\n及索，\n兒竟無聲。\n已脫，\n程嬰謂公孫杵臼曰：\n「今一索不得，\n後必且復索之，\n柰何？」\n公孫杵臼曰：\n「立孤與死孰難？」\n程嬰曰：\n「死易，\n立孤難耳。」\n公孫杵臼曰：\n「趙氏先君遇子厚，\n子彊為其難者，\n吾為其易者，\n請先死。」\n乃二人謀取他人嬰兒負之，\n衣以文葆，\n匿山中。\n程嬰出，\n謬謂諸將軍曰：\n「嬰不肖，\n不能立趙孤。\n誰能與我千金，\n吾告趙氏孤處。」\n諸將皆喜，\n許之，\n發師隨程嬰攻公孫杵臼。\n杵臼謬曰：\n「小人哉程嬰！\n昔下宮之難不能死，\n與我謀匿趙氏孤兒，\n今又賣我。\n縱不能立，\n而忍賣之乎！」\n抱兒呼曰：\n「天乎天乎！\n趙氏孤兒何罪？\n請活之，\n獨殺杵臼可也。」\n諸將不許，\n遂殺杵臼與孤兒。\n諸將以為趙氏孤兒良已死，\n皆喜。\n然趙氏真孤乃反在，\n程嬰卒與俱匿山中。\n\n居十五年，\n晉景公疾，\n卜之，\n大業之後不遂者為祟。\n景公問韓厥，\n厥知趙孤在，\n乃曰：\n「大業之後在晉絕祀者，\n其趙氏乎？\n夫自中衍者皆嬴姓也。\n中衍人面鳥噣，\n降佐殷帝大戊，\n及周天子，\n皆有明德。\n下及幽厲無道，\n而叔帶去周適晉，\n事先君文侯，\n至于成公，\n世有立功，\n未嘗絕祀。\n今吾君獨滅趙宗，\n國人哀之，\n故見龜策。\n唯君圖之。」\n景公問：\n「趙尚有後子孫乎？」\n韓厥具以實告。\n於是景公乃與韓厥謀立趙孤兒，\n召而匿之宮中。\n諸將入問疾，\n景公因韓厥之眾以脅諸將而見趙孤。\n趙孤名曰武。\n諸將不得已，\n乃曰：\n「昔下宮之難，\n屠岸賈為之，\n矯以君命，\n并命群臣。\n非然，\n孰敢作難！\n微君之疾，\n群臣固且請立趙後。\n今君有命，\n群臣之願也。」\n於是召趙武、\n程嬰徧拜諸將，\n遂反與程嬰、\n趙武攻屠岸賈，\n滅其族。\n復與趙武田邑如故。\n\n及趙武冠，\n為成人，\n程嬰乃辭諸大夫，\n謂趙武曰：\n「昔下宮之難，\n皆能死。\n我非不能死，\n我思立趙氏之後。\n今趙武既立，\n為成人，\n復故位，\n我將下報趙宣孟與公孫杵臼。」\n趙武啼泣頓首固請，\n曰：\n「武願苦筋骨以報子至死，\n而子忍去我死乎！」\n程嬰曰：\n「不可。\n彼以我為能成事，\n故先我死；\n今我不報，\n是以我事為不成。」\n遂自殺。\n趙武服齊衰三年，\n為之祭邑，\n春秋祠之，\n世世勿絕。\n\n趙氏復位十一年，\n而晉厲公殺其大夫三郤。\n欒書畏及，\n乃遂弒其君厲公，\n更立襄公曾孫周，\n是為悼公。\n晉由此大夫稍彊。\n\n趙武續趙宗二十七年，\n晉平公立。\n平公十二年，\n而趙武為正卿。\n十三年，\n吳延陵季子使於晉，\n曰：\n「晉國之政卒歸於趙武子、\n韓宣子、\n魏獻子之後矣。」\n趙武死，\n謚為文子。\n\n文子生景叔。\n景叔之時，\n齊景公使晏嬰於晉，\n晏嬰與晉叔向語。\n嬰曰：\n「齊之政後卒歸田氏。」\n叔向亦曰：\n「晉國之政將歸六卿。\n六卿侈矣，\n而吾君不能恤也。」\n\n趙景叔卒，\n生趙鞅，\n是為簡子。\n\n趙簡子在位，\n晉頃公之九年，\n簡子將合諸侯戍于周。\n其明年，\n人周敬王于周，\n辟弟子朝之故也。\n\n晉頃公之十二年，\n六卿以法誅公族祁氏、\n羊舌氏，\n分其邑為十縣，\n六卿各令其族為之大夫。\n晉公室由此益弱。\n\n後十三年，\n魯賊臣陽虎來奔，\n趙簡子受賂，\n厚遇之。\n\n趙簡子疾，\n五日不知人，\n大夫皆懼。\n醫扁鵲視之，\n出，董安于問。\n扁鵲曰：\n「血脈治也，\n而何怪！\n在昔秦繆公嘗如此，\n七日而寤。\n寤之日，\n告公孫支與子輿曰：\n『我之帝所甚樂。\n吾所以久者，\n適有學也。\n帝告我：\n「晉國將大亂，\n五世不安；\n其後將霸，\n未老而死；\n霸者之子且令而國男女無別。」』\n公孫支書而藏之，\n秦讖於是出矣。\n獻公之亂，\n文公之霸，\n而襄公敗秦師於殽而歸縱淫，\n此子之所聞。\n今主君之疾與之同，\n不出三日疾必閒，\n閒必有言也。」\n\n居二日半，\n簡子寤。\n語大夫曰：\n「我之帝所甚樂，\n與百神游於鈞天，\n廣樂九奏萬舞，\n不類三代之樂，\n其聲動人心。\n有一熊欲來援我，\n帝命我射之，\n中熊，\n熊死。\n又有一羆來，\n我又射之，\n中羆，\n羆死。\n帝甚喜，\n賜我二笥，\n皆有副。\n吾見兒在帝側，\n帝屬我一翟犬，\n曰：\n『及而子之壯也，\n以賜之。』\n帝告我：\n『晉國且世衰，\n七世而亡，\n嬴姓將大敗周人於范魁之西，\n而亦不能有也。\n今余思虞舜之勳，\n適余將以其冑女孟姚配而七世之孫。』」\n董安于受言而書藏之。\n以扁鵲言告簡子，\n簡子賜扁鵲田四萬畝。\n\n他日，\n簡子出，\n有人當道，\n辟之不去，\n從者怒，\n將刃之。\n當道者曰：\n「吾欲有謁於主君。」\n從者以聞。\n簡子召之，\n曰：\n「譆，\n吾有所見子晣也。」\n當道者曰：\n「屏左右，\n願有謁。」\n簡子屏人。\n當道者曰：\n「主君之疾，\n臣在帝側。」\n簡子曰：\n「然，\n有之。\n子之見我，\n我何為？」\n當道者曰：\n「帝令主君射熊與羆，\n皆死。」\n簡子曰：\n「是，\n且何也？」\n當道者曰：\n「晉國且有大難，\n主君首之。\n帝令主君滅二卿，\n夫熊與羆皆其祖也。」\n簡子曰：\n「帝賜我二笥皆有副，\n何也？」\n當道者曰：\n「主君之子將克二國於翟，\n皆子姓也。」\n簡子曰：\n「吾見兒在帝側，\n帝屬我一翟犬，\n曰\n『及而子之長以賜之』。\n夫兒何謂以賜翟犬？」\n當道者曰：\n「兒，\n主君之子也。\n翟犬者，\n代之先也。\n主君之子且必有代。\n及主君之後嗣，\n且有革政而胡服，\n并二國於翟。」\n簡子問其姓而延之以官。\n當道者曰：\n「臣野人，\n致帝命耳。」\n遂不見。\n簡子書藏之府。\n\n異日，\n姑布子卿見簡子，\n簡子徧召諸子相之。\n子卿曰：\n「無為將軍者。」\n簡子曰：\n「趙氏其滅乎？」\n子卿曰：\n「吾嘗見一子於路，\n殆君之子也。」\n簡子召子毋卹。\n毋卹至，\n則子卿起曰：\n「此真將軍矣！」\n簡子曰：\n「此其母賤，\n翟婢也，\n奚道貴哉？」\n子卿曰：\n「天所授，\n雖賤必貴。」\n自是之後，\n簡子盡召諸子與語，\n毋卹最賢。\n簡子乃告諸子曰：\n「吾藏寶符於常山上，\n先得者賞。」\n諸子馳之常山上，\n求，無所得。\n毋卹還，\n曰：\n「已得符矣。」\n簡子曰：\n「奏之。」\n毋卹曰：\n「從常山上臨代，\n代可取也。」\n簡子於是知毋卹果賢，\n乃廢太子伯魯，\n而以毋卹為太子。\n\n後二年，\n晉定公之十四年，\n范、中行作亂。\n明年春，\n簡子謂邯戰大夫午曰：\n「歸我衛士五百家，\n五將置之晉陽。」\n午許諾，\n歸而其父兄不聽，\n倍言。\n趙鞅捕午，\n囚之晉陽。\n乃告邯鄲人曰：\n「我私有誅午也，\n諸君欲誰立？」\n遂殺午。\n趙稷、\n涉賓以邯鄲反。\n晉君使籍秦圍邯鄲。\n荀寅、\n范吉射與午善，\n不肯助秦而謀作亂，\n董安于知之。\n十月，\n范、中行氏伐趙鞅，\n鞅奔晉陽，\n晉人圍之。\n范吉射、\n荀寅仇人魏襄等謀逐荀寅，\n以梁嬰父代之；\n逐吉射，\n以范皋繹代之。\n荀櫟言於晉侯曰：\n「君命大臣，\n始亂者死。\n今三臣始亂而獨逐鞅，\n用刑不均，\n請皆逐之。」\n十一月，\n荀櫟、\n韓不佞、\n魏哆奉公命以伐范、\n中行氏，\n不克。\n范、中行氏反伐公，\n公擊之，\n范、中行敗走。\n丁未，\n二子奔朝歌。\n韓、魏以趙氏為請。\n十二月辛未，\n趙鞅入絳，\n盟于公宮。\n其明年，\n知伯文子謂趙鞅曰：\n「范、\n中行雖信為亂，\n安于發之，\n是安于與謀也。\n晉國有法，\n始亂者死。\n夫二子已伏罪而安于獨在。」\n趙鞅患之。\n安于曰：\n「臣死，\n趙氏定，\n晉國寧，\n吾死晚矣。」\n遂自殺。\n趙氏以告知伯，\n然後趙氏寧。\n\n孔子聞趙簡子不請晉君而執邯鄲午，\n保晉陽，\n故書《春秋》曰\n「趙鞅以晉陽畔」。\n\n趙簡子有臣曰周舍，\n好直諫。\n周舍死，\n簡子每聽朝，\n常不悅，\n大夫請辠。\n簡子曰：\n「大夫無罪。\n吾聞千羊之皮不如一狐之腋。\n諸大夫朝，\n徒聞唯唯，\n不聞周舍之鄂鄂，\n是以憂也。」\n簡子由此能附趙邑而懷晉人。\n\n晉定公十八年，\n趙簡子圍范、\n中行于朝歌，\n中行文子奔邯鄲。\n明年，\n衛靈公卒。\n簡子與陽虎送衛太子蒯聵于衛，\n衛不內，\n居戚。\n\n晉定公二十一年，\n簡子拔邯鄲，\n中行文子奔柏人。\n簡子又圍柏人，\n中行文子、\n范昭子遂奔齊。\n趙竟有邯鄲、\n柏人。\n范、中行餘邑入于晉。\n趙名晉卿，\n實專晉權，\n奉邑侔於諸侯。\n\n晉定公三十年，\n定公與吳王夫差爭長於黃池，\n趙簡子從晉定公，\n卒長吳。\n定公三十七年卒，\n而簡子除三年之喪，\n期而已。\n是歲，\n越王句踐滅吳。\n\n晉出公十一年，\n知伯伐鄭。\n趙簡子疾，\n使太子毋卹將而圍鄭。\n知伯醉，\n以酒灌擊毋卹。\n毋卹群臣請死之。\n毋卹曰：\n「君所以置毋卹，\n為能忍訽。」\n然亦慍知伯。\n知伯歸，\n因謂簡子，\n使廢毋卹，\n簡子不聽。\n毋卹由此怨知伯。\n\n晉出公十七年，\n簡子卒，\n太子毋卹代立，\n是為襄子。\n\n趙襄子元年，\n越圍吳。\n襄子降喪食，\n使楚隆問吳王。\n\n襄子姊前為代王夫人。\n簡子既葬，\n未除服，\n北登夏屋，\n請代王。\n使廚人操銅枓以食代王及從者，\n行斟，\n陰令宰人各以枓擊殺代王及從官，\n遂興兵平代地。\n其姊聞之，\n泣而呼天，\n摩笄自殺。\n代人憐之，\n所死地名之為摩笄之山。\n遂以代封伯魯子周為代成君。\n伯魯者，\n襄子兄，\n故太子。\n太子蚤死，\n故封其子。\n\n襄子立四年，\n知伯與趙、\n韓、魏盡分其范、\n中行故地。\n晉出公怒，\n告齊、\n魯，欲以伐四卿。\n四卿恐，\n遂共攻出公。\n出公奔齊，\n道死。\n知伯乃立昭公曾孫驕，\n是為晉懿公。\n知伯益驕。\n請地韓、\n魏，韓、\n魏與之。\n請地趙，\n趙不與，\n以其圍鄭之辱。\n知伯怒，\n遂率韓、\n魏攻趙。\n趙襄子懼，\n乃奔保晉陽。\n\n原過從，\n後，至於王澤，\n見三人，\n自帶以上可見，\n自帶以下不可見。\n與原過竹二節，\n莫通。\n曰：\n「為我以是遺趙毋卹。」\n原過既至，\n以告襄子。\n襄子齊三日，\n親自剖竹，\n有朱書曰：\n「趙毋卹，\n余霍泰山山陽侯天使也。\n三月丙戌，\n余將使女反滅知氏。\n女亦立我百邑，\n余將賜女林胡之地。\n至于後世，\n且有伉王，\n赤黑，\n龍面而鳥噣，\n鬢麋髭髯，\n大膺大胸，\n脩下而馮，\n左衽界乘，\n奄有河宗，\n至于休溷諸貉，\n南伐晉別，\n北滅黑姑。」\n襄子再拜，\n受三神之令。\n\n三國攻晉陽，\n歲餘，\n引汾水灌其城，\n城不浸者三版。\n城中懸釜而炊，\n易子而食。\n群臣皆有外心，\n禮益慢，\n唯高共不敢失禮。\n襄子懼，\n乃夜使相張孟同私於韓、\n魏。韓、\n魏與合謀，\n以三月丙戌，\n三國反滅知氏，\n共分其地。\n於是襄子行賞，\n高共為上。\n張孟同曰：\n「晉陽之難，\n唯共無功。」\n襄子曰：\n「方晉陽急，\n群臣皆懈，\n惟共不敢失人臣禮，\n是以先之。」\n於是趙北有代，\n南并知氏，\n彊於韓、\n魏。遂祠三神於百邑，\n使原過主霍泰山祠祀。\n\n其後娶空同氏，\n生五子。\n襄子為伯魯之不立也，\n不肯立子，\n且必欲傳位與伯魯子代成君。\n成君先死，\n乃取代成君子浣立為太子。\n襄子立三十三年卒，\n浣立，\n是為獻侯。\n\n獻侯少即位，\n治中牟。\n\n襄子弟桓子逐獻侯，\n自立於代，\n一年卒。\n國人曰桓子立非襄子意，\n乃共殺其子而復迎立獻侯。\n\n十年，\n中山武公初立。\n十三年，\n城平邑。\n十五年，\n獻侯卒，\n子烈侯籍立。\n\n烈侯元年，\n魏文侯伐中山，\n使太子擊守之。\n六年，\n魏、韓、\n趙皆相立為諸侯，\n追尊獻子為獻侯。\n\n烈侯好音，\n謂相國公仲連曰：\n「寡人有愛，\n可以貴之乎？」\n公仲曰：\n「富之可，\n貴之則否。」\n烈侯曰：\n「然。\n夫鄭歌者槍、\n石二人，\n吾賜之田，\n人萬畝。」\n公仲曰：\n「諾。」\n不與。\n居一月，\n烈侯從代來，\n問歌者田。\n公仲曰：\n「求，\n未有可者。」\n有頃，\n烈侯復問。\n公仲終不與，\n乃稱疾不朝。\n番吾君自代來，\n謂公仲曰：\n「君實好善，\n而未知所持。\n今公仲相趙，\n於今四年，\n亦有進士乎？」\n公仲曰：\n「未也。」\n番吾君曰：\n「牛畜、\n荀欣、\n徐越皆可。」\n公仲乃進三人。\n及朝，\n烈侯復問：\n「歌者田何如？」\n公仲曰：\n「方使擇其善者。」\n牛畜侍烈侯以仁義，\n約以王道，\n烈侯逌然。\n明日，\n荀欣侍，\n以選練舉賢，\n任官使能。\n明日，\n徐越侍，\n以節財儉用，\n察度功德。\n所與無不充，\n君說。\n烈侯使使謂相國曰：\n「歌者之田且止。」\n官牛畜為師，\n荀欣為中尉，\n徐越為內史，\n賜相國衣二襲。\n\n九年，\n烈侯卒，\n弟武公立。\n武公十三年卒，\n趙復立烈侯太子章，\n是為敬侯。\n是歲，\n魏文侯卒。\n\n敬侯元年，\n武公子朝作亂，\n不克，\n山奔魏。\n趙始都邯鄲。\n\n二年，\n敗齊于靈丘。\n三年，\n救魏于廩丘，\n大敗齊人。\n四年，\n魏敗我兔臺。\n築剛平以侵衛。\n五年，\n齊、魏為衛攻趙，\n取我剛平。\n六年，\n借兵於楚伐魏，\n取棘蒲。\n八年，\n拔魏黃城。\n九年，\n伐齊。\n齊伐燕，\n趙救燕。\n十年，\n與中山戰于房子。\n\n十一年，\n魏、韓、\n趙共滅晉，\n分其地。\n伐中山，\n又戰於中人。\n十二年，\n敬侯卒，\n子成侯種立。\n\n成侯元年，\n公子勝與成侯爭立，\n為亂。\n二年六月，\n雨雪。\n三年，\n太戊午為相。\n伐衛，\n取鄉邑七十三。\n魏敗我藺。\n四年，\n與秦戰高安，\n敗之。\n五年，\n伐齊于鄄。\n魏敗我懷。\n攻鄭，\n敗之，\n以與韓，\n韓與我長子。\n六年，\n中山築長城。\n伐魏，\n敗渜澤，\n圍魏惠王。\n七年，\n侵齊，\n至長城。\n與韓攻周。\n八年，\n與韓分周以為兩。\n九年，\n與齊戰阿下。\n十年，\n攻衛，\n取甄。\n十一年，\n秦攻魏，\n趙救之石阿。\n十二年，\n秦攻魏少梁，\n趙救之。\n十三年，\n秦獻公使庶長國伐魏少梁，\n虜其太子、\n痤。魏敗我澮，\n取皮牢。\n成侯與韓昭侯遇上黨。\n十四年，\n與韓攻秦。\n十五年，\n助魏攻齊。\n\n十六年，\n與韓、\n魏分晉，\n封晉君以端氏。\n\n十七年，\n成侯與魏惠王遇葛孼。\n十九年，\n與齊、\n宋會平陸，\n與燕會阿。\n二十年，\n魏獻榮椽，\n因以為檀臺。\n二十一年，\n魏圍我邯鄲。\n二十二年，\n魏惠王拔我邯鄲，\n齊亦敗魏於桂陵。\n二十四年，\n魏歸我邯鄲，\n與魏盟漳水上。\n秦攻我藺。\n二十五年，\n成侯卒。\n公子緤與太子肅侯爭立，\n緤敗，\n亡奔韓。\n\n肅侯元年，\n奪晉君端氏，\n徙處屯留。\n二年，\n與魏惠王遇於陰晉。\n三年，\n公子范襲邯鄲，\n不勝而死。\n四年，\n朝天子。\n六年，\n攻齊，\n拔高唐。\n七年，\n公子刻攻魏首垣。\n十一年，\n秦孝公使商君伐魏，\n虜其將公子卬。\n趙伐魏。\n十二年，\n秦孝公卒，\n商君死。\n十五年，\n起壽陵。\n魏惠王卒。\n\n十六年，\n肅侯游大陵，\n出於鹿門，\n大戊午扣馬曰：\n「耕事方急，\n一日不作，\n百日不食。」\n肅侯下車謝。\n\n十七年，\n圍魏黃，\n不克。\n築長城。\n\n十八年，\n齊、魏伐我，\n我決河水灌之，\n兵去。\n二十二年，\n張儀相秦。\n趙疵與秦戰，\n敗，秦殺疵河西，\n取我藺、\n離石。\n二十三年，\n韓舉與齊、\n魏戰，\n死于桑丘。\n\n二十四年，\n肅侯卒。\n秦、楚、\n燕、齊、\n魏出銳師各萬人來會葬。\n子武靈王立。\n\n武靈王元年，\n陽文君趙豹相。\n梁襄王與太子嗣，\n韓宣王與太子倉來朝信宮。\n武靈王少，\n未能聽政，\n博聞師三人，\n左右司過三人。\n及聽政，\n先問先王貴臣肥義，\n加其秩；\n國三老年八十，\n月致其禮。\n\n三年，\n城鄗。\n四年，\n與韓會于區鼠。\n五年，\n娶韓女為夫人。\n\n八年，\n韓擊秦，\n不勝而去。\n五國相王，\n趙獨否，\n曰：\n「無其實，\n敢處其名乎！」\n令國人謂己曰\n「君」。\n\n九年，\n與韓、\n魏共擊秦，\n秦敗我，\n斬首八萬級。\n齊敗我觀澤。\n十年，\n秦取我中都及西陽。\n齊破燕。\n燕相子之為君，\n君反為臣。\n十一年，\n王召公子職於韓，\n立以為燕王，\n使樂池送之。\n十三年，\n秦拔我藺，\n虜將軍趙莊。\n楚、魏王來，\n過邯鄲。\n十四年，\n趙何攻魏。\n\n十六年，\n秦惠王卒。\n王遊大陵。\n他日，\n王夢見處女鼓琴而歌詩曰：\n「美人熒熒兮，\n顏若苕之榮。\n命乎命乎，\n曾無我嬴！」\n異日，\n王飲酒樂，\n數言所夢，\n想見其狀。\n吳廣聞之，\n因夫人而內其女娃嬴。\n孟姚也。\n孟姚甚有寵於王，\n是為惠后。\n\n十七年，\n王出九門，\n為野臺，\n以望齊、\n中山之境。\n\n十八年，\n秦武王與孟說舉龍文赤鼎，\n絕臏而死。\n趙王使代相趙固迎公子稷於燕，\n送歸，\n立為秦王，\n是為昭王。\n\n十九年春正月，\n大朝信宮。\n召肥義與議天下，\n五日而畢。\n王北略中山之地，\n至於房子，\n遂之代，\n北至無窮，\n西至河，\n登黃華之上。\n召樓緩謀曰：\n「我先王因世之變，\n以長南藩之地，\n屬阻漳、\n滏之險，\n立長城，\n又取藺、\n郭狼，\n敗林人於荏，\n而功未遂。\n今中山在我腹心，\n北有燕，\n東有胡，\n西有林胡、\n樓煩、\n秦、韓之邊，\n而無彊兵之救，\n是亡社稷，\n柰何？\n夫有高世之名，\n必有遺俗之累。\n吾欲胡服。」\n樓緩曰：\n「善。」\n群臣皆不欲。\n\n於是肥義侍，\n王曰：\n「簡、\n襄主之烈，\n計胡、\n翟之利。\n為人臣者，\n寵有孝弟長幼順明之節，\n通有補民益主之業，\n此兩者臣之分也。\n今吾欲繼襄主之跡，\n開於胡、\n翟之鄉，\n而卒世不見也。\n為敵弱，\n用力少而功多，\n可以毋盡百姓之勞，\n而序往古之勳。\n夫有高世之功者，\n負遺俗之累；\n有獨智之慮者，\n任驁民之怨。\n今吾將胡服騎射以教百姓，\n而世必議寡人，\n柰何？」\n肥義曰：\n「臣聞疑事無功，\n疑行無名。\n王既定負遺俗之慮，\n殆無顧天下之議矣。\n夫論至德者不和於俗，\n成大功者不謀於眾。\n昔者舜舞有苗，\n禹袒裸國，\n非以養欲而樂志也，\n務以論德而約功也。\n愚者闇成事，\n智者覩未形，\n則王何疑焉。」\n王曰：\n「吾不疑胡服也，\n吾恐天下笑我也。\n狂夫之樂，\n智者哀焉；\n愚者所笑，\n賢者察焉。\n世有順我者，\n胡服之功未可知也。\n雖驅世以笑我，\n胡地中山吾必有之。」\n於是遂胡服矣。\n\n使王緤告公子成曰：\n「寡人胡服，\n將以朝也，\n亦欲叔服之。\n家聽於親而國聽於君，\n古今之公行也。\n子不反親，\n臣不逆君，\n兄弟之通義也。\n今寡人作教易服而叔不服，\n吾恐天下議之也。\n制國有常，\n利民為本；\n從政有經，\n令行為上。\n明德先論於賤，\n而行政先信於貴。\n今胡服之意，\n非以義欲而樂志也；\n事有所止而功有所出，\n事成功立，\n然後善也。\n今寡人恐叔之逆從政之經，\n以輔叔之議。\n且寡人聞之，\n事利國者行無邪，\n因貴戚者名不累，\n故願慕公叔之義，\n以成胡服之功。\n使緤謁之叔，\n請服焉。」\n公子成再拜稽首曰：\n「臣固聞王之胡服也。\n臣不佞，\n寢疾，\n未能趨走以滋進也。\n王命之，\n臣敢對，\n因竭其愚忠。\n曰：臣聞中國者，\n蓋聰明徇智之所居也，\n萬物財用之所聚也，\n賢聖之所教也，\n仁義之所施也，\n《詩》《書》禮樂之所用也，\n異敏技能之所試也，\n遠方之所觀赴也，\n蠻夷之所義行也。\n今王舍此而襲遠方之服，\n變古之教，\n易古之道，\n逆人之心，\n而怫學者，\n離中國，\n故臣願王圖之也。」\n使者以報。\n王曰：\n「吾固聞叔之疾也，\n我將自往請之。」\n\n王遂往之公子成家，\n因自請之，\n曰：\n「夫服者，\n所以便用也；\n禮者，\n所以便事也。\n聖人觀鄉而順宜，\n因事而制禮，\n所以利其民而厚其國也。\n夫翦髮文身，\n錯臂左衽，\n甌越之民也。\n黑齒雕題，\n卻冠秫絀，\n大吳之國也。\n故禮服莫同，\n其便一也。\n鄉異而用變，\n事異而禮易。\n是以聖人果可以利其國，\n不一其用；\n果可以便其事，\n不同其禮。\n儒者一師而俗異，\n中國同禮而教離，\n況於山谷之便乎？\n故去就之變，\n智者不能一；\n遠近之服，\n賢聖不能同。\n窮鄉多異，\n曲學多辯。\n不知而不疑，\n異於己而不非者，\n公焉而眾求盡善也。\n今叔之所言者俗也，\n吾所言者所以制俗也。\n吾國東有河、\n薄洛之水，\n與齊、\n中山同之，\n無舟楫之用。\n自常山以至代、\n上黨，\n東有燕、\n東胡之境，\n而西有樓煩、\n秦、韓之邊，\n今無騎射之備。\n故寡人無舟楫之用，\n夾水居之民，\n將何以守河、\n薄洛之水；\n變服騎射，\n以備燕、\n三胡、\n秦、韓之邊。\n且昔者簡主不塞晉陽以及上黨，\n而襄主并戎取代以攘諸胡，\n此愚智所明也。\n先時中山負齊之彊兵，\n侵暴吾地，\n係累吾民，\n引水圍鄗，\n微社稷之神靈，\n則鄗幾於不守也。\n先王醜之，\n而怨未能報也。\n今騎射之備，\n近可以便上黨之形，\n而遠可以報中山之怨。\n而叔順中國之俗以逆簡、\n襄之意，\n惡變服之名以忘鄗之醜，\n非寡人之所望也。」\n公子成再拜稽首曰：\n「臣愚，\n不達於王之義，\n敢道世俗之聞，\n臣之辠也。\n今王將繼簡、\n襄之意以順先王之志，\n臣敢不聽命乎！」\n再拜稽首。\n乃賜胡服。\n明日，\n服而朝。\n於是始出胡服令也。\n\n趙文、\n趙造、\n周袑、\n趙俊皆諫止王毋胡服，\n如故法便。\n王曰：\n「先王不同俗，\n何古之法？\n帝王不相襲，\n何禮之循？\n虙戲、\n神農教而不誅，\n黃帝、\n堯、舜誅而不怒。\n及至三王，\n隨時制法，\n因事制禮。\n法度制令各順其宜，\n衣服器械各便其用。\n故禮也不必一道，\n而便國不必古。\n聖人之興也不相襲而王，\n夏、殷之衰也不易禮而滅。\n然則反古未可非，\n而循禮未足多也。\n且服奇者志淫，\n則是鄒、\n魯無奇行也；\n俗辟者民易，\n則是吳、\n越無秀士也。\n且聖人利身謂之服，\n便事謂之禮。\n夫進退之節，\n衣服之制者，\n所以齊常民也，\n非所以論賢者也。\n故齊民與俗流，\n賢者與變俱。\n故諺曰\n『以書御者不盡馬之情，\n以古制今者不達事之變』。\n循法之功，\n不足以高世；\n法古之學，\n不足以制今。\n子不及也。」\n遂胡服招騎射。\n\n二十年，\n王略中山地，\n至寧葭；\n西略胡地，\n至榆中。\n林胡王獻馬。\n歸，使樓緩之秦，\n仇液之韓，\n王賁之楚，\n富丁之魏，\n趙爵之齊。\n代相趙固主胡，\n致其兵。\n\n二十一年，\n攻中山。\n趙袑為右軍，\n許鈞為左軍，\n公子章為中軍，\n王并將之。\n牛翦將車騎，\n趙希并將胡、\n代。趙與之陘，\n合軍曲陽，\n攻取丹丘、\n華陽、\n鴟之塞。\n王軍取鄗、\n石邑、\n封龍、\n東垣。\n中山獻四邑和，\n王許之，\n罷兵。\n二十三年，\n攻中山。\n二十五年，\n惠后卒。\n使周袑胡服傅王子何。\n二十六年，\n復攻中山，\n攘地北至燕、\n代，西至雲中、\n九原。\n\n二十七年五月戊申，\n大朝於東宮，\n傳國，\n立王子何以為王。\n王廟見禮畢，\n出臨朝。\n大夫悉為臣，\n肥義為相國，\n并傅王。\n是為惠文王。\n惠文王，\n惠后吳娃子也。\n武靈王自號為主父。\n\n主父欲令子主治國，\n而身胡服將士大夫西北略胡地，\n而欲從雲中、\n九原直南襲秦，\n於是詐自為使者入秦。\n秦昭王不知，\n已而怪其狀甚偉，\n非人臣之度，\n使人逐之，\n而主父馳已脫關矣。\n審問之，\n乃主父也。\n秦人大驚。\n主父所以入秦者，\n欲自略地形，\n因觀秦王之為人也。\n\n惠文王二年，\n主父行新地，\n遂出代，\n西遇樓煩王於西河而致其兵。\n\n三年，\n滅中山，\n遷其王於膚施。\n起靈壽，\n北地方從，\n代道大通。\n還歸，\n行賞，\n大赦，\n置酒酺五日，\n封長子章為代安陽君。\n章素侈，\n心不服其弟所立。\n主父又使田不禮相章也。\n\n李兌謂肥義曰：\n「公子章彊壯而志驕，\n黨眾而欲大，\n殆有私乎？\n田不禮之為人也，\n忍殺而驕。\n二人相得，\n必有謀陰賊起，\n一出身徼幸。\n夫小人有欲，\n輕慮淺謀，\n徒見其利而不顧其害，\n同類相推，\n俱入禍門。\n以吾觀之，\n必不久矣。\n子任重而勢大，\n亂之所始，\n禍之所集也，\n子必先患。\n仁者愛萬物而智者備禍於未形，\n不仁不智，\n何以為國？\n子奚不稱疾毋出，\n傳政於公子成？\n毋為怨府，\n毋為禍梯。」\n肥義曰：\n「不可。\n昔者主父以王屬義也，\n曰：\n『毋變而度，\n毋異而慮，\n堅守一心，\n以歿而世。』\n義再拜受命而籍之。\n今畏不禮之難而忘吾籍，\n變孰大焉。\n進受嚴命，\n退而不全，\n負孰甚焉。\n變負之臣，\n不容於刑。\n諺曰\n『死者復生，\n生者不愧』。\n吾言已在前矣，\n吾欲全吾言，\n安得全吾身！\n且夫貞臣也難至而節見，\n忠臣也累至而行明。\n子則有賜而忠我矣，\n雖然，\n吾有語在前者也，\n終不敢失。」\n李兌曰：\n「諾，\n子勉之矣！\n吾見子已今年耳。」\n涕泣而出。\n李兌數見公子成，\n以備田不禮之事。\n\n異日肥義謂信期曰：\n「公子與田不禮甚可憂也。\n其於義也聲善而實惡，\n此為人也不子不臣。\n吾聞之也，\n姦臣在朝，\n國之殘也；\n讒臣在中，\n主之蠹也。\n此人貪而欲大，\n內得主而外為暴。\n矯令為慢，\n以擅一旦之命，\n不難為也，\n禍且逮國，\n今吾憂之，\n夜而忘寐，\n飢而忘食。\n盜賊出入不可不備。\n自今以來，\n若有召王者必見吾面，\n我將先以身當之，\n無故而王乃入。」\n信期曰：\n「善哉，\n吾得聞此也！」\n\n四年，\n朝群臣，\n安陽君亦來朝。\n主父令王聽朝，\n而自從旁觀窺群臣宗室之禮。\n見其長子章傫然也，\n反北面為臣，\n詘於其弟，\n心憐之，\n於是乃欲分趙而王章於代，\n計未決而輟。\n\n主父及王游沙丘，\n異宮，\n公子章即以其徒與田不禮作亂，\n詐以主父令召王。\n肥義先入，\n殺之。\n高信即與王戰。\n公子成與李兌自國至，\n乃起四邑之兵入距難，\n殺公子章及田不禮，\n滅其黨賊而定王室。\n公子成為相，\n號安平君，\n李兌為司寇。\n公子章之敗，\n往走主父，\n主父開之，\n成、兌因圍主父宮。\n公子章死，\n公子成、\n李兌謀曰：\n「以章故圍主父，\n即解兵，\n吾屬夷矣。」\n乃遂圍主父。\n令宮中人\n「後出者夷」，\n宮中人悉出。\n主父欲出不得，\n又不得食，\n探爵鷇而食之，\n三月餘而餓死沙丘宮。\n主父定死，\n乃發喪赴諸侯。\n\n是時王少，\n成、兌專政，\n畏誅，\n故圍主父。\n主父初以長子章為太子，\n後得吳娃，\n愛之，\n為不出者數歲，\n生子何，\n乃廢太子章而立何為王。\n吳娃死，\n愛弛，\n憐故太子，\n欲兩王之，\n猶豫未決，\n故亂起，\n以至父子俱死，\n為天下笑，\n豈不痛乎！\n\n五年，\n與燕鄚、\n易。八年，\n城南行唐。\n九年，\n趙梁將，\n與齊合軍攻韓，\n至魯關下。\n及十年，\n秦自置為西帝。\n十一年，\n董叔與魏氏伐宋，\n得河陽於魏。\n秦取梗陽。\n十二年，\n趙梁將攻齊。\n十三年，\n韓徐為將，\n攻齊。\n公主死。\n十四年，\n相國樂毅將趙、\n秦、韓、\n魏、燕攻齊，\n取靈丘。\n與秦會中陽。\n十五年，\n燕昭王來見。\n趙與韓、\n魏、秦共擊齊，\n齊王敗走，\n燕獨深入，\n取臨菑。\n\n十六年，\n秦復與趙數擊齊，\n齊人患之。\n蘇厲為齊遺趙王書曰：\n\n臣聞古之賢君，\n其德行非布於海內也，\n教順非洽於民人也，\n祭祀時享非數常於鬼神也。\n甘露降，\n時雨至，\n年穀豐孰，\n民不疾疫，\n眾人善之，\n然而賢主圖之。\n\n今足下之賢行功力，\n非數加於秦也；\n怨毒積怒，\n非素深於齊也。\n秦趙與國，\n以彊徵兵於韓，\n秦誠愛趙乎？\n其實憎齊乎？\n物之甚者，\n賢主察之。\n秦非愛趙而憎齊也，\n欲亡韓而吞二周，\n故以齊餤天下。\n恐事之不合，\n故出兵以劫魏、\n趙。恐天下畏己也，\n故出質以為信。\n恐天下亟反也，\n故徵兵於韓以威之。\n聲以德與國，\n實而伐空韓，\n臣以秦計為必出於此。\n夫物固有勢異而患同者，\n楚久伐而中山亡，\n今齊久伐而韓必亡。\n破齊，\n王與六國分其利也。\n亡韓，\n秦獨擅之。\n收二周，\n西取祭器，\n秦獨私之。\n賦田計功，\n王之獲利孰與秦多？\n\n說士之計曰：\n「韓亡三川，\n魏亡晉國，\n市朝未變而禍已及矣。」\n燕盡齊之北地，\n去沙丘、\n鉅鹿斂三百里，\n韓之上黨去邯鄲百里，\n燕、秦謀王之河山，\n閒三百里而通矣。\n秦之上郡近挺關，\n至於榆中者千五百里，\n秦以三郡攻王之上黨，\n羊腸之西，\n句注之南，\n非王有已。\n踰句注，\n斬常山而守之，\n三百里而通於燕，\n代馬胡犬不東下，\n昆山之玉不出，\n此三寶者亦非王有已。\n王久伐齊，\n從彊秦攻韓，\n其禍必至於此。\n願王孰慮之。\n\n且齊之所以伐者，\n以事王也；\n天下屬行，\n以謀王也。\n燕秦之約成而兵出有日矣。\n五國三分王之地，\n齊倍五國之約而殉王之患，\n西兵以禁彊秦，\n秦廢帝請服，\n反高平、\n根柔於魏，\n反巠分、\n先俞於趙。\n齊之事王，\n宜為上佼，\n而今乃抵辠，\n臣恐天下後事王者之不敢自必也。\n願王孰計之也。\n\n今王毋與天下攻齊，\n天下必以王為義。\n齊抱社稷而厚事王，\n天下必盡重王義。\n王以天下善秦，\n秦暴，\n王以天下禁之，\n是一世之名寵制於王也。\n\n於是趙乃輟，\n謝秦不擊齊。\n\n王與燕王遇。\n廉頗將，\n攻齊昔陽，\n取之。\n\n十七年，\n樂毅將趙師攻魏伯陽。\n而秦怨趙不與己擊齊，\n伐趙，\n拔我兩城。\n十八年，\n秦拔我石城。\n王再之衛東陽，\n決河水，\n伐魏氏。\n大潦，\n漳水出。\n魏冉來相趙。\n十九年，\n秦取我二城。\n趙與魏伯陽。\n趙奢將，\n攻齊麥丘，\n取之。\n\n二十年，\n廉頗將，\n攻齊。\n王與秦昭王遇西河外。\n\n二十一年，\n趙徙漳水武平西。\n二十二年，\n大疫。\n置公子丹為太子。\n\n二十三年，\n樓昌將，\n攻魏幾，\n不能取。\n十二月，\n廉頗將，\n攻幾，\n取之。\n二十四年，\n廉頗將，\n攻魏房子，\n拔之，\n因城而還。\n又攻安陽，\n取之。\n二十五年，\n燕周將，\n攻昌城、\n高唐，\n取之。\n與魏共擊秦。\n秦將白起破我華陽，\n得一將軍。\n二十六年，\n取東胡歐代地。\n\n二十七年，\n徙漳水武平南。\n封趙豹為平陽君。\n河水出，\n大潦。\n\n二十八年，\n藺相如伐齊，\n至平邑。\n罷城北九門大城。\n燕將成安君公孫操弒其王。\n二十九年，\n秦、韓相攻，\n而圍閼與。\n趙使趙奢將，\n擊秦，\n大破秦軍閼與下，\n賜號為馬服君。\n\n三十三年，\n惠文王卒，\n太子丹立，\n是為孝成王。\n\n孝成王元年，\n秦伐我，\n拔三城。\n趙王新立，\n太后用事，\n秦急攻之。\n趙氏求救於齊，\n齊曰：\n「必以長安君為質，\n兵乃出。」\n太后不肯，\n大臣彊諫。\n太后明謂左右曰：\n「復言長安君為質者，\n老婦必唾其面。」\n左師觸龍言願見太后，\n太后盛氣而胥之。\n入，徐趨而坐，\n自謝曰：\n「老臣病足，\n曾不能疾走，\n不得見久矣。\n竊自恕，\n而恐太后體之有所苦也，\n故願望見太后。」\n太后曰：\n「老婦恃輦而行耳。」\n曰：\n「食得毋衰乎？」\n曰：\n「持粥耳。」\n曰：\n「老臣閒者殊不欲食，\n乃彊步，\n日三四里，\n少益嗜食，\n和於身也。」\n太后曰：\n「老婦不能。」\n太后不和之色少解。\n左師公曰：\n「老臣賤息舒祺最少，\n不肖，\n而臣衰，\n竊憐愛之，\n願得補黑衣之缺以衛王宮，\n昧死以聞。」\n太后曰：\n「敬諾。\n年幾何矣？」\n對曰：\n「十五歲矣。\n雖少，\n願及未填溝壑而託之。」\n太后曰：\n「丈夫亦愛憐少子乎？」\n對曰：\n「甚於婦人。」\n太后笑曰：\n「婦人異甚。」\n對曰：\n「老臣竊以為媼之愛燕后賢於長安君。」\n太后曰：\n「君過矣，\n不若長安君之甚。」\n左師公曰：\n「父母愛子，\n則為之計深遠。\n媼之送燕后也，\n持其踵，\n為之泣，\n念其遠也，\n亦哀之矣。\n已行，\n非不思也，\n祭祀則祝之曰\n『必勿使反』，\n豈非計長久，\n為子孫相繼為王也哉？」\n太后曰：\n「然。」\n左師公曰：\n「今三世以前，\n至於趙主之子孫為侯者，\n其繼有在者乎？」\n曰：\n「無有。」\n曰：\n「微獨趙，\n諸侯有在者乎？」\n曰：\n「老婦不聞也。」\n曰：\n「此其近者禍及其身，\n遠者及其子孫。\n豈人主之子侯則不善哉？\n位尊而無功，\n奉厚而無勞，\n而挾重器多也。\n今媼尊長安君之位，\n而封之以膏腴之地，\n多與之重器，\n而不及今令有功於國，\n一旦山陵崩，\n長安君何以自託於趙？\n老臣以媼為長安君之計短也，\n故以為愛之不若燕后。」\n太后曰：\n「諾，\n恣君之所使之。」\n於是為長安君約車百乘，\n質於齊，\n齊兵乃出。\n\n子義聞之，\n曰：\n「人主之子，\n骨肉之親也，\n猶不能持無功之尊，\n無勞之奉，\n而守金玉之重也，\n而況於予乎？」\n\n齊安平君田單將趙師而攻燕中陽，\n拔之。\n又攻韓注人，\n拔之。\n二年，\n惠文后卒。\n田單為相。\n\n四年，\n王夢衣偏裻之衣，\n乘飛龍上天，\n不至而墜，\n見金玉之積如山。\n明日，\n王召筮史敢占之，\n曰：\n「夢衣偏裻之衣者，\n殘也。\n乘飛龍上天不至而墜者，\n有氣而無實也。\n見金玉之積如山者，\n憂也。」\n\n後三日，\n韓氏上黨守馮亭使者至，\n曰：\n「韓不能守上黨，\n入之於秦。\n其吏民皆安為趙，\n不欲為秦。\n有城市邑十七，\n願再拜入之趙，\n財王所以賜吏民。」\n王大喜，\n召平陽君豹告之曰：\n「馮亭入城市邑十七，\n受之何如？」\n對曰：\n「聖人甚禍無故之利。」\n王曰：\n「人懷吾德，\n何謂無故乎？」\n對曰：\n「夫秦蠶食韓氏地，\n中絕不令相通，\n固自以為坐而受上黨之地也。\n韓氏所以不入於秦者，\n欲嫁其禍於趙也。\n秦服其勞而趙受其利，\n雖彊大不能得之於小弱，\n小弱顧能得之於彊大乎？\n豈可謂非無故之利哉！\n且夫秦以牛田之水通糧蠶食，\n上乘倍戰者，\n裂上國之地，\n其政行，\n不可與為難，\n必勿受也。」\n王曰：\n「今發百萬之軍而攻，\n踰年歷歲未得一城也。\n今以城市邑十七幣吾國，\n此大利也。」\n\n趙豹出，\n王召平原君與趙禹而告之。\n對曰：\n「發百萬之軍而攻，\n踰歲未得一城，\n今趙受城市邑十七，\n此大利，\n不可失也。」\n王曰：\n「善。」\n乃令趙勝受地，\n告馮亭曰：\n「敝國使者臣勝，\n敝國君使勝致命，\n以萬戶都三封太守，\n千戶都三封縣令，\n皆世世為侯，\n吏民皆益爵三級，\n吏民能相安，\n皆賜之六金。」\n馮亭垂涕不見使者，\n曰：\n「吾不處三不義也：\n為主守地，\n不能死固，\n不義一矣；\n入之秦，\n不聽主令，\n不義二矣；\n賣主地而食之，\n不義三矣。」\n趙遂發兵取上黨。\n廉頗將軍軍長平。\n\n七月，\n廉頗免而趙括代將。\n秦人圍趙括，\n趙括以軍降，\n卒四十餘萬皆阬之。\n王悔不聽趙豹之計，\n故有長平之禍焉。\n\n王還，\n不聽秦，\n秦圍邯鄲。\n武垣令傅豹、\n王容、\n蘇射率燕眾反燕地。\n趙以靈丘封楚相春申君。\n\n八年，\n平原君如楚請救。\n還，楚來救，\n及魏公子無忌亦來救，\n秦圍邯鄲乃解。\n\n十年，\n燕攻昌壯，\n五月拔之。\n趙將樂乘、\n慶舍攻秦信梁軍，\n破之。\n太子死。\n而秦攻西周，\n拔之。\n徒父祺出。\n十一年，\n城元氏，\n縣上原。\n武陽君鄭安平死，\n收其地。\n十二年，\n邯鄲廥燒。\n十四年，\n平原君趙勝死。\n\n十五年，\n以尉文封相國廉頗為信平君。\n燕王令丞相栗腹約驩，\n以五百金為趙王酒，\n還歸，\n報燕王曰：\n「趙氏壯者皆死長平，\n其孤未壯，\n可伐也。」\n王召昌國君樂閒而問之。\n對曰：\n「趙，\n四戰之國也，\n其民習兵，\n伐之不可。」\n王曰：\n「吾以眾伐寡，\n二而伐一，\n可乎？」\n對曰：\n「不可。」\n王曰：\n「吾即以五而伐一，\n可乎？」\n對曰：\n「不可。」\n燕王大怒。\n群臣皆以為可。\n燕卒起二軍，\n車二千乘，\n栗腹將而攻鄗，\n卿秦將而攻代。\n廉頗為趙將，\n破殺栗腹，\n虜卿秦、\n樂閒。\n\n十六年，\n廉頗圍燕。\n以樂乘為武襄君。\n十七年，\n假相大將武襄君攻燕，\n圍其國。\n十八年，\n延陵鈞率師從相國信平君助魏攻燕。\n秦拔我榆次三十七城。\n十九年，\n趙與燕易土：\n以龍兌、\n汾門、\n臨樂與燕；\n燕以葛、\n武陽、\n平舒與趙。\n\n二十年，\n秦王政初立。\n秦拔我晉陽。\n\n二十一年，\n孝成王卒。\n廉頗將，\n攻繁陽，\n取之。\n使樂乘代之，\n廉頗攻樂乘，\n樂乘走，\n廉頗亡入魏。\n子偃立，\n是為悼襄王。\n\n悼襄王元年，\n大備魏。\n欲通平邑、\n中牟之道，\n不成。\n\n二年，\n李牧將，\n攻燕，\n拔武遂、\n方城。\n秦召春平君，\n因而留之。\n泄鈞為之謂文信侯曰：\n「春平君者，\n趙王甚愛之而郎中妬之，\n故相與謀曰\n『春平君入秦，\n秦必留之』，\n故相與謀而內之秦也。\n今君留之，\n是絕趙而郎中之計中也。\n君不如遣春平君而留平都，\n春平君者言行信於王，\n王必厚割趙而贖平都。」\n文信侯曰：\n「善。」\n因遣之。\n城韓皋。\n\n三年，\n龐煖將，\n攻燕，\n禽其將劇辛。\n四年，\n龐煖將趙、\n楚、魏、\n燕之銳師，\n攻秦蕞，\n不拔；\n移攻齊，\n取饒安。\n五年，\n傅抵將，\n居平邑；\n慶舍將東陽河外師，\n守河梁。\n六年，\n封長安君以饒。\n魏與趙鄴。\n\n九年，\n趙攻燕，\n取貍陽城。\n兵未罷，\n秦攻鄴，\n拔之。\n悼襄王卒，\n子幽繆王遷立。\n\n幽繆王遷元年，\n城柏人。\n二人，\n秦攻武城，\n扈輒率師救之，\n軍敗，\n死焉。\n\n三年，\n秦攻赤麗、\n宜安，\n李牧率師與戰肥下，\n卻之。\n封牧為武安君。\n四年，\n秦攻番吾，\n李牧與之戰，\n卻之。\n\n五年，\n代地大動，\n自樂徐以西，\n北至平陰，\n臺屋牆垣太半壞，\n地坼東西百三十步。\n六年，\n大饑，\n民譌言曰：\n「趙為號，\n秦為笑。\n以為不信，\n視地之生毛。」\n\n七年，\n秦人攻趙，\n趙大將李牧、\n將軍司馬尚將，\n擊之。\n李牧誅，\n司馬尚免，\n趙怱及齊將顏聚代之。\n趙怱軍破，\n顏聚亡去。\n以王遷降。\n\n八年十月，\n邯鄲為秦。\n\n太史公曰：\n吾聞馮王孫曰：\n「趙王遷，\n其母倡也，\n嬖於悼襄王。\n悼襄王廢適子嘉而立遷。\n遷素無行，\n信讒，\n故誅其良將李牧，\n用郭開。」\n豈不繆哉！\n秦既虜遷，\n趙之亡大夫共立嘉為王，\n王代六歲，\n秦進兵破嘉，\n遂滅趙以為郡。\n\n4.14《魏世家第十四》\n\n魏之先，\n畢公高之後也。\n畢公高與周同姓。\n武王之伐紂，\n而高封於畢，\n於是為畢姓。\n其後絕封，\n為庶人，\n或在中國，\n或在夷狄。\n其苗裔曰畢萬，\n事晉獻公。\n\n獻公之十六年，\n趙夙為御，\n畢萬為右，\n以伐霍、\n耿、魏，\n滅之。\n以耿封趙夙，\n以魏封畢萬，\n為大夫。\n卜偃曰：\n「畢萬之後必大矣。\n萬，滿數也；\n魏，大名也。\n以是始賞，\n天開之矣。\n天子曰兆民，\n諸侯曰萬民。\n今命之大，\n以從滿數，\n其必有眾。」\n初，畢萬卜事晉，\n遇《屯》之《比》。\n辛廖占之，\n曰：\n「吉。\n屯固比入，\n吉孰大焉，\n其必蕃昌。」\n\n畢萬封十一年，\n晉獻公卒，\n四子爭更立，\n晉亂。\n而畢萬之世彌大，\n從其國名為魏氏。\n生武子。\n魏武子以魏諸子事晉公子重耳。\n晉獻公之二十一年，\n武子從重耳出亡。\n十九年反，\n重耳立為晉文公，\n而令魏武子襲魏氏之後封，\n列為大夫，\n治於魏。\n生悼子。\n\n魏悼子徙治霍。\n生魏絳。\n\n魏絳事晉悼公。\n悼公三年，\n會諸侯。\n悼公弟楊干亂行，\n魏絳僇辱楊干。\n悼公怒曰：\n「合諸侯以為榮，\n今辱吾弟！」\n將誅魏絳。\n或說悼公，\n悼公止。\n卒任魏絳政，\n使和戎、\n翟，戎、\n翟親附。\n悼公之十一年，\n曰：\n「自吾用魏絳，\n八年之中，\n九合諸侯，\n戎、翟和，\n子之力也。」\n賜之樂，\n三讓，\n然後受之。\n徙治安邑。\n魏絳卒，\n謚為昭子。\n生魏嬴。\n嬴生魏獻子。\n\n獻子事晉昭公。\n昭公卒而六卿彊，\n公室卑。\n\n晉頃公之十二年，\n韓宣子老，\n魏獻子為國政。\n晉宗室祁氏、\n羊舌氏相惡，\n六卿誅之，\n盡取其邑為十縣，\n六卿各令其子為之大夫。\n獻子與趙簡子、\n中行文子、\n范獻子並為晉卿。\n\n其後十四歲而孔子相魯。\n後四歲，\n趙簡子以晉陽之亂也，\n而與韓、\n魏共攻范、\n中行氏。\n魏獻子生魏侈。\n魏侈與趙鞅共攻范、\n中行氏。\n\n魏侈之孫曰魏桓子，\n與韓康子、\n趙襄子共伐滅知伯，\n分其地。\n\n桓子之孫曰文侯都。\n魏文侯元年，\n秦靈公之元年也。\n與韓武子、\n趙桓子、\n周威王同時。\n\n六年，\n城少梁。\n十三年，\n使子擊圍繁、\n龐，出其民。\n十六年，\n伐秦，\n築臨晉元里。\n\n十七年，\n伐中山，\n使子擊守之，\n趙倉唐傅之。\n子擊逢文侯之師田子方於朝歌，\n引車避，\n下謁。\n田子方不為禮。\n子擊因問曰：\n「富貴者驕人乎？\n且貧賤者驕人乎？」\n子方曰：\n「亦貧賤者驕人耳。\n夫諸侯而驕人則失其國，\n大夫而驕人則失其家。\n貧賤者，\n行不合，\n言不用，\n則去之楚、\n越，若脫躧然，\n奈何其同之哉！」\n子擊不懌而去。\n西攻秦，\n至鄭而還，\n築雒陰、\n合陽。\n\n二十二年，\n魏、趙、\n韓列為諸侯。\n\n二十四年，\n秦伐我，\n至陽狐。\n\n二十五年，\n子擊生子罃。\n\n文侯受子夏經藝，\n客段干木，\n過其閭，\n未嘗不軾也。\n秦嘗欲伐魏，\n或曰：\n「魏君賢人是禮，\n國人稱仁，\n上下和合，\n未可圖也。」\n文侯由此得譽於諸侯。\n\n任西門豹守鄴，\n而河內稱治。\n\n魏文侯謂李克曰：\n「先生嘗教寡人曰\n『家貧則思良妻，\n國亂則思良相』。\n今所置非成則璜，\n二子何如？」\n李克對曰：\n「臣聞之，\n卑不謀尊，\n疏不謀戚。\n臣在闕門之外，\n不敢當命。」\n文侯曰：\n「先生臨事勿讓。」\n李克曰：\n「君不察故也。\n居視其所親，\n富視其所與，\n達視其所舉，\n窮視其所不為，\n貧視其所不取，\n五者足以定之矣，\n何待克哉！」\n文侯曰：\n「先生就舍，\n寡人之相定矣。」\n李克趨而出，\n過翟璜之家。\n翟璜曰：\n「今者聞君召先生而卜相，\n果誰為之？」\n李克曰：\n「魏成子為相矣。」\n翟璜忿然作色曰：\n「以耳目之所覩記，\n臣何負於魏成子？\n西河之守，\n臣之所進也。\n君內以鄴為憂，\n臣進西門豹。\n君謀欲伐中山，\n臣進樂羊。\n中山以拔，\n無使守之，\n臣進先生。\n君之子無傅，\n臣進屈侯鮒。\n臣何以負於魏成子！」\n李克曰：\n「且子之言克於子之君者，\n豈將比周以求大官哉？\n君問而置相\n『非成則璜，\n二子何如？』\n克對曰：\n『君不察故也。\n居視其所親，\n富視其所與，\n達視其所舉，\n窮視其所不為，\n貧視其所不取，\n五者足以定之矣，\n何待克哉！』\n是以知魏成子之為相也。\n且子安得與魏成子比乎？\n魏成子以食祿千鍾，\n什九在外，\n什一在內，\n是以東得卜子夏、\n田子方、\n段干木。\n此三人者，\n君皆師之。\n子之所進五人者，\n君皆臣之。\n子惡得與魏成子比也？」\n翟璜逡巡再拜曰：\n「璜，\n鄙人也，\n失對，\n願卒為弟子。」\n\n二十六年，\n虢山崩，\n壅河。\n\n三十二年，\n伐鄭。\n城酸棗。\n敗秦于注。\n三十五年，\n齊伐取我襄陵。\n三十六年，\n秦侵我陰晉。\n\n三十八年，\n伐秦，\n敗我武下，\n得其將識。\n是歲，\n文侯卒，\n子擊立，\n是為武侯。\n\n魏武侯元年，\n趙敬侯初立，\n公子朔為亂，\n不勝，\n奔魏，\n與魏襲邯鄲，\n魏敗而去。\n\n二年，\n城安邑、\n王垣。\n\n七年，\n伐齊，\n至桑丘。\n九年，\n翟敗我于澮。\n使吳起伐齊，\n至靈丘。\n齊威王初立。\n\n十一年，\n與韓、\n趙三分晉地，\n滅其後。\n\n十三年，\n秦獻公縣櫟陽。\n十五年，\n敗趙北藺。\n\n十六年，\n伐楚，\n取魯陽。\n武侯卒，\n子罃立，\n是為惠王。\n\n惠王元年，\n初，武侯卒也，\n子罃與公中緩爭為太子。\n公孫頎自宋入趙，\n自趙入韓，\n謂韓懿侯曰：\n「魏罃與公中緩爭為太子，\n君亦聞之乎？\n今魏罃得王錯，\n挾上黨，\n固半國也。\n因而除之，\n破魏必矣，\n不可失也。」\n懿侯說，\n乃與趙成侯合軍并兵以伐魏，\n戰于濁澤，\n魏氏大敗，\n魏君圍。\n趙謂韓曰：\n「除魏君，\n立公中緩，\n割地而退，\n我且利。」\n韓曰：\n「不可。\n殺魏君，\n人必曰暴；\n割地而退，\n人必曰貪。\n不如兩分之。\n魏分為兩，\n不彊於宋、\n衛，則我終無魏之患矣。」\n趙不聽。\n韓不說，\n以其少卒夜去。\n惠王之所以身不死，\n國不分者，\n二家謀不和也。\n若從一家之謀，\n則魏必分矣。\n故曰\n「君終無適子，\n其國可破也」。\n\n二年，\n魏敗韓于馬陵，\n敗趙于懷。\n三年，\n齊敗我觀。\n五年，\n與韓會宅陽。\n城武堵。\n為秦所敗。\n六年，\n伐取宋儀臺。\n九年，\n伐敗韓于澮。\n與秦戰少梁，\n虜我將公孫痤，\n取龐。\n秦獻公卒，\n子孝公立。\n\n十年，\n伐取趙皮牢。\n彗星見。\n十二年，\n星晝墜，\n有聲。\n\n十四年，\n與趙會鄗。\n十五年，\n魯、衛、\n宋、鄭君來朝。\n十六年，\n與秦孝公會杜平。\n侵宋黃池，\n宋復取之。\n\n十七年，\n與秦戰元里，\n秦取我少梁。\n圍趙邯鄲。\n十八年，\n拔邯鄲。\n趙請救于齊，\n齊使田忌、\n孫臏救趙，\n敗魏桂陵。\n\n十九年，\n諸侯圍我襄陵。\n築長城，\n塞固陽。\n\n二十年，\n歸趙邯鄲，\n與盟漳水上。\n二十一年，\n與秦會彤。\n趙成侯卒。\n二十八年，\n齊威王卒。\n中山君相魏。\n\n三十年，\n魏伐趙，\n趙告急齊。\n齊宣王用孫子計，\n救趙擊魏。\n魏遂大興師，\n使龐涓將，\n而令太子申為上將軍。\n過外黃，\n外黃徐子謂太子曰：\n「臣有百戰百勝之術。」\n太子曰：\n「可得聞乎？」\n客曰：\n「固願效之。」\n曰：\n「太子自將攻齊，\n大勝并莒，\n則富不過有魏，\n貴不益為王。\n若戰不勝齊，\n則萬世無魏矣。\n此臣之百戰百勝之術也。」\n太子曰：\n「諾，\n請必從公之言而還矣。」\n客曰：\n「太子雖欲還，\n不得矣。\n彼勸太子戰攻，\n欲啜汁者眾。\n太子雖欲還，\n恐不得矣。」\n太子因欲還，\n其御曰：\n「將出而還，\n與北同。」\n太子果與齊人戰，\n敗於馬陵。\n齊虜魏太子申，\n殺將軍涓，\n軍遂大破。\n\n三十一年，\n秦、趙、\n齊共伐我，\n秦將商君詐我將軍公子卬而襲奪其軍，\n破之。\n秦用商君，\n東地至河，\n而齊、\n趙數破我，\n安邑近秦，\n於是徙治大梁。\n以公子赫為太子。\n\n三十三年，\n秦孝公卒，\n商君亡秦歸魏，\n魏怒，\n不入。\n三十五年，\n與齊宣王會平阿南。\n\n惠王數被於軍旅，\n卑禮厚幣以招賢者。\n鄒衍、\n淳于髡、\n孟軻皆至梁。\n梁惠王曰：\n「寡人不佞，\n兵三折於外，\n太子虜，\n上將死，\n國以空虛，\n以羞先君宗廟社稷，\n寡人甚醜之。\n叟不遠千里，\n辱幸至獘邑之廷，\n將何以利吾國？」\n孟軻曰：\n「君不可以言利若是。\n夫君欲利則大夫欲利，\n大夫欲利則庶人欲利，\n上下爭利，\n國則危矣。\n為人君，\n仁義而已矣，\n何以利為！」\n\n三十六年，\n復與齊王會甄。\n是歲，\n惠王卒，\n子襄王立。\n\n襄王元年，\n與諸侯會徐州，\n相王也。\n追尊父惠王為王。\n\n五年，\n秦敗我龍賈軍四萬五千于雕陰，\n圍我焦、\n曲沃。\n予秦河西之地。\n\n六年，\n與秦會應。\n秦取我汾陰、\n皮氏、\n焦。魏伐楚，\n敗之陘山。\n七年，\n魏盡入上郡于秦。\n秦降我蒲陽。\n八年，\n秦歸我焦、\n曲沃。\n\n十二年，\n楚敗我襄陵。\n諸侯執政與秦相張儀會齧桑。\n十三年，\n張儀相魏。\n魏有女子代為丈夫。\n秦取我曲沃、\n平周。\n\n十六年，\n襄王卒，\n子哀王立。\n張儀復歸秦。\n\n哀王元年，\n五國共攻秦，\n不勝而去。\n\n二年，\n齊敗我觀津。\n五年，\n秦使樗里子伐取我曲沃，\n走犀首岸門。\n六年，\n秦來立公子政為太子。\n與秦會臨晉。\n七年，\n攻齊。\n與秦伐燕。\n\n八年，\n伐衛，\n拔列城二。\n衛君患之。\n如耳見衛君曰：\n「請罷魏兵，\n免成陵君可乎？」\n衛君曰：\n「先生果能，\n孤請世世以衛事先生。」\n如耳見成陵君曰：\n「昔者魏伐趙，\n斷羊腸，\n拔閼與，\n約斬趙，\n趙分而為二，\n所以不亡者，\n魏為從主也。\n今衛已迫亡，\n將西請事於秦。\n與其以秦醳衛，\n不如以魏醳衛，\n衛之德魏必終無窮。」\n成陵君曰：\n「諾。」\n如耳見魏王曰：\n「臣有謁於衛。\n衛故周室之別也，\n其稱小國，\n多寶器。\n今國迫於難而寶器不出者，\n其心以為攻衛醳衛不以王為主，\n故寶器雖出必不入於王也。\n臣竊料之，\n先言醳衛者必受衛者也。」\n如耳出，\n成陵君入，\n以其言見魏王。\n魏王聽其說，\n罷其兵，\n免成陵君，\n終身不見。\n\n九年，\n與秦王會臨晉。\n張儀、\n魏章皆歸于魏。\n魏相田需死，\n楚害張儀、\n犀首、\n薛公。\n楚相昭魚謂蘇代曰：\n「田需死，\n吾恐張儀、\n犀首、\n薛公有一人相魏者也。」\n代曰：\n「然相者欲誰而君便之？」\n昭魚曰：\n「吾欲太子之自相也。」\n代曰：\n「請為君北，\n必相之。」\n昭魚曰：\n「柰何？」\n對曰：\n「君其為梁王，\n代請說君。」\n昭魚曰：\n「柰何？」\n對曰：\n「代也從楚來，\n昭魚甚憂，\n曰：\n『田需死，\n吾恐張儀、\n犀首、\n薛公有一人相魏者也。』\n代曰：\n『梁王，\n長主也，\n必不相張儀。\n張儀相，\n必右秦而左魏。\n犀首相，\n必右韓而左魏。\n薛公相，\n必右齊而左魏。\n梁王，\n長主也，\n必不便也。』\n王曰：\n『然則寡人孰相？』\n代曰：\n『莫若太子之自相。\n太子之自相，\n是三人者皆以太子為非常相也，\n皆將務以其國事魏，\n欲得丞相璽也。\n以魏之彊，\n而三萬乘之國輔之，\n魏必安矣。\n故曰莫若太子之自相也。』」\n遂北見梁王，\n以此告之。\n太子果相魏。\n\n十年，\n張儀死。\n十一年，\n與秦武王會應。\n十二年，\n太子朝於秦。\n秦來伐我皮氏，\n未拔而解。\n十四年，\n秦來歸武王后。\n十六年，\n秦拔我蒲反、\n陽晉、\n封陵。\n十七年，\n與秦會臨晉。\n秦予我蒲反。\n十八年，\n與秦伐楚。\n二十一年，\n與齊、\n韓共敗秦軍函谷。\n\n二十三年，\n秦復予我河外及封陵為和。\n哀王卒，\n子昭王立。\n\n昭王元年，\n秦拔我襄城。\n二年，\n與秦戰，\n我不利。\n三年，\n佐韓攻秦，\n秦將白起敗我軍伊闕二十四萬。\n六年，\n予秦河東地方四百里。\n芒卯以詐重。\n七年，\n秦拔我城大小六十一。\n八年，\n秦昭王為西帝，\n齊湣王為東帝，\n月餘，\n皆復稱王歸帝。\n九年，\n秦拔我新垣、\n曲陽之城。\n\n十年，\n齊滅宋，\n宋王死我溫。\n十二年，\n與秦、\n趙、韓、\n燕共伐齊，\n敗之濟西，\n湣王出亡。\n燕獨入臨菑。\n與秦王會西周。\n\n十三年，\n秦拔我安城。\n兵到大梁，\n去。十八年，\n秦拔郢，\n楚王徙陳。\n\n十九年，\n昭王卒，\n子安釐王立。\n\n安釐王元夫，\n秦拔我兩城。\n二年，\n又拔我二城，\n軍大梁下，\n韓來救，\n予秦溫以和。\n三年，\n秦拔我四城，\n斬首四萬。\n四年，\n秦破我及韓、\n趙，殺十五萬人，\n走我將芒卯。\n魏將段干子請予秦南陽以和。\n蘇代謂魏王曰：\n「欲璽者段干子也，\n欲地者秦也。\n今王使欲地者制璽，\n使欲璽者制地，\n魏氏地不盡則不知已。\n且夫以地事秦，\n譬猶抱薪救火，\n薪不盡，\n火不滅。」\n王曰：\n「是則然也。\n雖然，\n事始已行，\n不可更矣。」\n對曰：\n「王獨不見夫博之所以貴梟者，\n便則食，\n不便則止矣。\n今王曰\n『事始已行，\n不可更』，\n是何王之用智不如用梟也？」\n\n九年，\n秦拔我懷。\n十年，\n秦太子外質於魏死。\n十一年，\n秦拔我郪丘。\n\n秦昭王謂左右曰：\n「今時韓、\n魏與始孰彊？」\n對曰：\n「不如始彊。」\n王曰：\n「今時如耳、\n魏齊與孟嘗、\n芒卯孰賢？」\n對曰：\n「不如。」\n王曰：\n「以孟嘗、\n芒卯之賢，\n率彊韓、\n魏以攻秦，\n猶無柰寡人何也。\n今以無能之如耳、\n魏齊而率弱韓、\n魏以伐秦，\n其無柰寡人何亦明矣。」\n左右皆曰：\n「甚然。」\n中旗馮琴而對曰：\n「王之料天下過矣。\n當晉六卿之時，\n知氏最彊，\n滅范、\n中行，\n又率韓、\n魏之兵以圍趙襄子於晉陽，\n決晉水以灌晉陽之城，\n不湛者三版。\n知伯行水，\n魏桓子御，\n韓康子為參乘。\n知伯曰：\n『吾始不知水之可以亡人之國也，\n乃今知之。』\n汾水可以灌安邑，\n絳水可以灌平陽。\n魏桓子肘韓康子，\n韓康子履魏桓子，\n肘足接於車上，\n而知氏地分，\n身死國亡，\n為天下笑。\n今秦兵雖彊，\n不能過知氏；\n韓、魏雖弱，\n尚賢其在晉陽之下也。\n此方其用肘足之時也，\n願王之勿易也！」\n於是秦王恐。\n\n齊、\n楚相約而攻魏，\n魏使人求救於秦，\n冠蓋相望也，\n而秦救不至。\n魏人有唐雎者，\n年九十餘矣，\n謂魏王曰：\n「老臣請西說秦王，\n令兵先臣出。」\n魏王再拜，\n遂約車而遣之。\n唐雎到，\n入見秦王。\n秦王曰：\n「丈人芒然乃遠至此，\n甚苦矣！\n夫魏之求救數矣，\n寡人知魏之急已。」\n唐雎對曰：\n「大王已知魏之急而救不發者，\n臣竊以為用策之臣無任矣。\n夫魏，\n一萬乘之國也，\n然所以西面而事秦，\n稱東藩，\n受冠帶，\n祠春秋者，\n以秦之彊足以為與也。\n今齊、\n楚之兵已合於魏郊矣，\n而秦救不發，\n亦將賴其未急也。\n使之大急，\n彼且割地而約從，\n王尚何救焉？\n必待其急而救之，\n是失一東藩之魏而彊二敵之齊、\n楚，則王何利焉？」\n於是秦昭王遽為發兵救魏。\n魏氏復定。\n\n趙使人謂魏王曰：\n「為我殺范痤，\n吾請獻七十里之地。」\n魏王曰：\n「諾。」\n使吏捕之，\n圍而未殺。\n痤因上屋騎危，\n謂使者曰：\n「與其以死痤市，\n不如以生痤市。\n有如痤死，\n趙不予王地，\n則王將柰何？\n故不若與先定割地，\n然後殺痤。」\n魏王曰：\n「善。」\n痤因上書信陵君曰：\n「痤，\n故魏之免相也，\n趙以地殺痤而魏王聽之，\n有如彊秦亦將襲趙之欲，\n則君且柰何？」\n信陵君言於王而出之。\n\n魏王以秦救之故，\n欲親秦而伐韓，\n以求故地。\n无忌謂魏王曰：\n\n秦與戎翟同俗，\n有虎狼之心，\n貪戾好利無信，\n不識禮義德行。\n苟有利焉，\n不顧親戚兄弟，\n若禽獸耳，\n此天下之所識也，\n非有所施厚積德也。\n故太后母也，\n而以憂死；\n穰侯舅也，\n功莫大焉，\n而竟逐之；\n兩弟無罪，\n而再奪之國。\n此於親戚若此，\n而況於仇讎之國乎？\n今王與秦共伐韓而益近秦患，\n臣甚惑之。\n而王不識則不明，\n群臣莫以聞則不忠。\n\n今韓氏以一女子奉一弱主，\n內有大亂，\n外交彊秦魏之兵，\n王以為不亡乎？\n韓亡，\n秦有鄭地，\n與大梁鄴，\n王以為安乎？\n王欲得故地，\n今負彊秦之親，\n王以為利乎？\n\n秦非無事之國也，\n韓亡之後必將更事，\n更事必就易與利，\n就易與利必不伐楚與趙矣。\n是何也？\n夫越山踰河，\n絕韓上黨而攻彊趙，\n是復閼與之事，\n秦必不為也。\n若道河內，\n倍鄴、\n朝歌，\n絕漳滏水，\n與趙兵決於邯鄲之郊，\n是知伯之禍也，\n秦又不敢。\n伐楚，\n道涉谷，\n行三千里。\n而攻冥阸之塞，\n所行甚遠，\n所攻甚難，\n秦又不為也。\n若道河外，\n倍大梁，\n右上蔡、\n召陵，\n與楚兵決於陳郊，\n秦又不敢。\n故曰秦必不伐楚與趙矣，\n又不攻衛與齊矣。\n\n夫韓亡之後，\n兵出之日，\n非魏無攻已。\n秦固有懷、\n茅、邢丘，\n城垝津以臨河內，\n河內共、\n汲必危；\n有鄭地，\n得垣雍，\n決熒澤水灌大梁，\n大梁必亡。\n王之使者出過而惡安陵氏於秦，\n秦之欲誅之久矣。\n秦葉陽、\n昆陽與舞陽鄰，\n聽使者之惡之，\n隨安陵氏而亡之，\n繞舞陽之北，\n以東臨許，\n南國必危，\n國無害乎？\n\n夫憎韓不愛安陵氏可也，\n夫不患秦之不愛南國非也。\n異日者，\n秦在河西晉，\n國去梁千里，\n有河山以闌之，\n有周韓以閒之。\n從林鄉軍以至于今，\n秦七攻魏，\n五入囿中，\n邊城盡拔，\n文臺墮，\n垂都焚，\n林木伐，\n麋鹿盡，\n而國繼以圍。\n又長驅梁北，\n東至陶衛之郊，\n北至平監。\n所亡於秦者，\n山南山北，\n河外河內，\n大縣數十，\n名都數百。\n秦乃在河西晉，\n去梁千里，\n而禍若是矣。\n又況於使秦無韓，\n有鄭地，\n無河山而闌之，\n無周韓而閒之，\n去大梁百里，\n禍必由此矣。\n\n異日者，\n從之不成也，\n楚、魏疑而韓不可得也。\n今韓受兵三年，\n秦橈之以講，\n識亡不聽，\n投質於趙，\n請為天下鴈行頓刃，\n楚、趙必集兵，\n皆識秦之欲無窮也，\n非盡亡天下之國而臣海內，\n必不休矣。\n是故臣願以從事王，\n王速受楚趙之約，\n而挾韓之質以存韓，\n而求故地，\n韓必效之。\n此士民不勞而故地得，\n其功多於與秦共伐韓，\n而又與彊秦鄰之禍也。\n\n夫存韓安魏而利天下，\n此亦王之天時已。\n通韓上黨於共、\n甯，使道安成，\n出入賦之，\n是魏重質韓以其上黨也。\n今有其賦，\n足以富國。\n韓必德魏愛魏重魏畏魏，\n韓必不敢反魏，\n是韓則魏之縣也。\n魏得韓以為縣，\n衛、大梁、\n河外必安矣。\n今不存韓，\n二周、\n安陵必危，\n楚、趙大破，\n衛、齊甚畏，\n天下西鄉而馳秦入朝而為臣不久矣。\n\n二十年，\n秦圍邯鄲，\n信陵君無忌矯奪將軍晉鄙兵以救趙，\n趙得全。\n無忌因留趙。\n二十六年，\n秦昭王卒。\n\n三十年，\n無忌歸魏，\n率五國兵攻秦，\n敗之河外，\n走蒙驁。\n魏太子增質於秦，\n秦怒，\n欲囚魏太子增。\n或為增謂秦王曰：\n「公孫喜固謂魏相曰\n『請以魏疾擊秦，\n秦王怒，\n必囚增。\n魏王又怒，\n擊秦，\n秦必傷』。\n今王囚增，\n是喜之計中也。\n故不若貴增而合魏，\n以疑之於齊、\n韓。」\n秦乃止增。\n\n三十一年，\n秦王政初立。\n\n三十四年，\n安釐王卒，\n太子增立，\n是為景湣王。\n信陵君無忌卒。\n\n景湣王元年，\n秦拔我二十城，\n以為秦東郡。\n二年，\n秦拔我朝歌。\n衛徙野王。\n三年，\n秦拔我汲。\n五年，\n秦拔我垣、\n蒲陽、\n衍。十五年，\n景湣王卒，\n子王假立。\n\n王假元年，\n燕太子丹使荊軻刺秦王，\n秦王覺之。\n\n三年，\n秦灌大梁，\n虜王假，\n遂滅魏以為郡縣。\n\n太史公曰：\n吾適故大梁之墟，\n墟中人曰：\n「秦之破梁，\n引河溝而灌大梁，\n三月城壞，\n王請降，\n遂滅魏。」\n說者皆曰魏以不用信陵君故，\n國削弱至於亡，\n余以為不然。\n天方令秦平海內，\n其業未成，\n魏雖得阿衡之佐，\n曷益乎？\n\n4.15《韓世家第十五》\n\n韓之先與周同姓，\n姓姬氏。\n其後苗裔事晉，\n得封於韓原，\n曰韓武子。\n武子後三世有韓厥，\n從封姓為韓氏。\n\n韓厥，\n晉景公之三年，\n晉司寇屠岸賈將作亂，\n誅靈公之賊趙盾。\n趙盾已死矣，\n欲誅其子趙朔。\n韓厥止賈，\n賈不聽。\n厥告趙朔令亡。\n朔曰：\n「子必能不絕趙祀，\n死不恨矣。」\n韓厥許之。\n及賈誅趙氏，\n厥稱疾不出。\n程嬰、\n公孫杵臼之藏趙孤趙武也，\n厥知之。\n\n景公十一年，\n厥與郤克將兵八百乘伐齊，\n敗齊頃公于鞍，\n獲逢丑父。\n於是晉作六卿，\n而韓厥在一卿之位，\n號為獻子。\n\n晉景公十七年，\n病，卜大業之不遂者為祟。\n韓厥稱趙成季之功，\n今後無祀，\n以感景公。\n景公問曰：\n「尚有世乎？」\n厥於是言趙武，\n而復與故趙氏田邑，\n續趙氏祀。\n\n晉悼公之七年，\n韓獻子老。\n獻子卒，\n子宣子代。\n宣子徙居州。\n\n晉平公十四年，\n吳季札使晉，\n曰：\n「晉國之政卒歸於韓、\n魏、趙矣。」\n晉頃公十二年，\n韓宣子與趙、\n魏共分祁氏、\n羊舌氏十縣。\n晉定公十五年，\n宣子與趙簡子侵伐范、\n中行氏。\n宣子卒，\n子貞子代立。\n貞子徙居平陽。\n\n貞子卒，\n子簡子代。\n簡子卒，\n子莊子代。\n莊子卒，\n子康子代。\n康子與趙襄子、\n魏桓子共敗知伯，\n分其地，\n地益大，\n大於諸侯。\n\n康子卒，\n子武子代。\n武子二年，\n伐鄭，\n殺其君幽公。\n十六年，\n武子卒，\n子景侯立。\n\n景侯虔元年，\n伐鄭，\n取雍丘。\n二年，\n鄭敗我負黍。\n\n六年，\n與趙、\n魏俱得列為諸侯。\n\n九年，\n鄭圍我陽翟。\n景侯卒，\n子列侯取立。\n\n列侯三年，\n聶政殺韓相俠累。\n九年，\n秦伐我宜陽，\n取六邑。\n十三年，\n列侯卒，\n子文侯立。\n是歲魏文侯卒。\n\n文侯二年，\n伐鄭，\n取陽城。\n伐宋，\n到彭城，\n執宋君。\n七年，\n伐齊，\n至桑丘。\n鄭反晉。\n九年，\n伐齊，\n至靈丘。\n十年，\n文侯卒，\n子哀侯立。\n\n哀侯元年，\n與趙、\n魏分晉國。\n二年，\n滅鄭，\n因徙都鄭。\n\n六年，\n韓嚴弒其君哀侯，\n而子懿侯立。\n\n懿侯二年，\n魏敗我馬陵。\n五年，\n與魏惠王會宅陽。\n九年，\n魏敗我澮。\n十二年，\n懿侯卒，\n子昭侯立。\n\n昭侯元年，\n秦敗我西山。\n二年，\n宋取我黃池。\n魏取朱。\n六年，\n伐東周，\n取陵觀、\n邢丘。\n\n八年，\n申不害相韓，\n脩術行道，\n國內以治，\n諸侯不來侵伐。\n\n十年，\n韓姬弒其君悼公。\n十一年，\n昭侯如秦。\n二十二年，\n申不害死。\n二十四年，\n秦來拔我宜陽。\n\n二十五年，\n旱，作高門。\n屈宜臼曰：\n「昭侯不出此門。\n何也？\n不時。\n吾所謂時者，\n非時日也，\n人固有利不利時。\n昭侯嘗利矣，\n不作高門。\n往年秦拔宜陽，\n今年旱，\n昭侯不以此時卹民之急，\n而顧益奢，\n此謂\n『時絀舉贏』。」\n二十六年，\n高門成，\n昭侯卒，\n果不出此門。\n子宣惠王立。\n\n宣惠王五年，\n張儀相秦。\n八年，\n魏敗我將韓舉。\n十一年，\n君號為王。\n與趙會區鼠。\n十四年，\n秦伐敗我鄢。\n\n十六年，\n秦敗我脩魚，\n虜得韓將䱸、\n申差於濁澤。\n韓氏急，\n公仲謂韓王曰：\n「與國非可恃也。\n今秦之欲伐楚久矣，\n王不如因張儀為和於秦，\n賂以一名都，\n具甲，\n與之南伐楚，\n此以一易二之計也。」\n韓王曰：\n「善。」\n乃警公仲之行，\n將西購於秦。\n楚王聞之大恐，\n召陳軫告之。\n陳軫曰：\n「秦之欲伐楚久矣，\n今又得韓之名都一而具甲，\n秦韓并兵而伐楚，\n此秦所禱祀而求也。\n今已得之矣，\n楚國必伐矣。\n王聽臣為之警四境之內，\n起師言救韓，\n命戰車滿道路，\n發信臣，\n多其車，\n重其幣，\n使信王之救己也。\n縱韓不能聽我，\n韓必德王也，\n必不為鴈行以來，\n是秦韓不和也，\n兵雖至，\n楚不大病也。\n為能聽我絕和於秦，\n秦必大怒，\n以厚怨韓。\n韓之南交楚，\n必輕秦；\n輕秦，\n其應秦必不敬：\n是因秦、\n韓之兵而免楚國之患也。」\n楚王曰：\n「善。」\n乃警四境之內，\n興師言救韓。\n命戰車滿道路，\n發信臣，\n多其車，\n重其幣。\n謂韓王曰：\n「不穀國雖小，\n已悉發之矣。\n願大國遂肆志於秦，\n不穀將以楚殉韓。」\n韓王聞之大說，\n乃止公仲之行。\n公仲曰：\n「不可。\n夫以實伐我者秦也，\n以虛名救我者楚也。\n王恃楚之虛名，\n而輕絕彊秦之敵，\n王必為天下大笑。\n且楚韓非兄弟之國也，\n又非素約而謀伐秦也。\n已有伐形，\n因發兵言救韓，\n此必陳軫之謀也。\n且王已使人報於秦矣，\n今不行，\n是欺秦也。\n夫輕欺彊秦而信楚之謀臣，\n恐王必悔之。」\n韓王不聽，\n遂絕於秦。\n秦因大怒，\n益甲伐韓，\n大戰，\n楚救不至韓。\n十九年，\n大破我岸門。\n太子倉質於秦以和。\n\n二十一年，\n與秦共攻楚，\n敗楚將屈丐，\n斬首八萬於丹陽。\n是歲，\n宣惠王卒，\n太子倉立，\n是為襄王。\n\n襄王四年，\n與秦武王會臨晉。\n其秋，\n秦使甘茂攻我宜陽。\n五年，\n秦拔我宜陽，\n斬首六萬。\n秦武王卒。\n六年，\n秦復與我武遂。\n九年，\n秦復取我武遂。\n十年，\n太子嬰朝秦而歸。\n十一年，\n秦伐我，\n取穰。\n與秦伐楚，\n敗楚將唐眛。\n\n十二年，\n太子嬰死。\n公子咎、\n公子蟣蝨爭為太子。\n時蟣蝨質於楚。\n蘇代謂韓咎曰：\n「蟣蝨亡在楚，\n楚王欲內之甚。\n今楚兵十餘萬在方城之外，\n公何不令楚王築萬室之都雍氏之旁，\n韓必起兵以救之，\n公必將矣。\n公因以韓楚之兵奉蟣蝨而內之，\n其聽公必矣，\n必以楚韓封公也。」\n韓咎從其計。\n\n楚圍雍氏，\n韓求救於秦。\n秦未為發，\n使公孫昧入韓。\n公仲曰：\n「子以秦為且救韓乎？」\n對曰：\n「秦王之言曰\n『請道南鄭、\n藍田，\n出兵於楚以待公』，\n殆不合矣。」\n公仲曰：\n「子以為果乎？」\n對曰：\n「秦王必祖張儀之故智，\n楚威王攻梁也，\n張儀謂秦王曰：\n『與楚攻魏，\n魏折而入於楚，\n韓固其與國也，\n是秦孤也。\n不如出兵以到之，\n魏楚大戰，\n秦取西河之外以歸。』\n今其狀陽言與韓，\n其實陰善楚。\n公待秦而到，\n必輕與楚戰。\n楚陰得秦之不用也，\n必易與公相支也。\n公戰而勝楚，\n遂與公乘楚，\n施三川而歸。\n公戰不勝楚，\n楚塞三川守之，\n公不能救也。\n竊為公患之。\n司馬庚三反於郢，\n甘茂與昭魚遇於商於，\n其言收璽，\n實類有約也。」\n公仲恐，\n曰：\n「然則柰何？」\n曰：\n「公必先韓而後秦，\n先身而後張儀。\n公不如亟以國合於齊楚，\n齊楚必委國於公。\n公之所惡者張儀也，\n其實猶不無秦也。」\n於是楚解雍氏圍。\n\n蘇代又謂秦太后弟羋戎曰：\n「公叔伯嬰恐秦楚之內蟣蝨也，\n公何不為韓求質子於楚？\n楚王聽入質子於韓，\n則公叔伯嬰知秦楚之不以蟣蝨為事，\n必以韓合於秦楚。\n秦楚挾韓以窘魏，\n魏氏不敢合於齊，\n是齊孤也。\n公又為秦求質子於楚，\n楚不聽，\n怨結於韓。\n韓挾齊魏以圍楚，\n楚必重公。\n公挾秦楚之重以積德於韓，\n公叔伯嬰必以國待公。」\n於是蟣蝨竟不得歸韓。\n韓立咎為太子。\n齊、魏王來。\n\n十四年，\n與齊、\n魏王共擊秦，\n至函谷而軍焉。\n十六年，\n秦與我河外及武遂。\n襄王卒，\n太子咎立，\n是為釐王。\n\n釐王三年，\n使公孫喜率周、\n魏攻秦。\n秦敗我二十四萬，\n虜喜伊闕。\n五年，\n秦拔我宛。\n六年，\n與秦武遂地二百里。\n十年，\n秦敗我師于夏山。\n十二年，\n與秦昭王會西周而佐秦攻齊。\n齊敗，\n湣王出亡。\n十四年，\n與秦會兩周閒。\n二十一年，\n使暴䳒救魏，\n為秦所敗，\n䳒走開封。\n\n二十三年，\n趙、魏攻我華陽。\n韓告急於秦，\n秦不救。\n韓相國謂陳筮曰：\n「事急，\n願公雖病，\n為一宿之行。」\n陳筮見穰侯。\n穰侯曰：\n「事急乎？\n故使公來。」\n陳筮曰：\n「未急也。」\n穰侯怒曰：\n「是可以為公之主使乎？\n夫冠蓋相望，\n告敝邑甚急，\n公來言未急，\n何也？」\n陳筮曰：\n「彼韓急則將變而佗從，\n以未急，\n故復來耳。」\n穰侯曰：\n「公無見王，\n請今發兵救韓。」\n八日而至，\n敗趙、\n魏於華陽之下。\n是歲，\n釐王卒，\n子桓惠王立。\n\n桓惠王元年，\n伐燕。\n九年，\n秦拔我陘，\n城汾旁。\n十年，\n秦擊我於太行，\n我上黨郡守以上黨郡降趙。\n十四年，\n秦拔趙上黨，\n殺馬服子卒四十餘萬於長平。\n十七年，\n秦拔我陽城，\n負黍。\n二十二年，\n秦昭王卒。\n二十四年，\n秦拔我城皋、\n滎陽。\n二十六年，\n秦悉拔我上黨。\n二十九年，\n秦拔我十三城。\n\n三十四年，\n桓惠王卒，\n子王安立。\n\n王安五年，\n秦攻韓，\n韓急，\n使韓非使秦，\n秦留非，\n因殺之。\n\n九年，\n秦虜王安，\n盡入其地，\n為潁川郡。\n韓遂亡。\n\n太史公曰：\n韓厥之感晉景公，\n紹趙孤之子武，\n以成程嬰、\n公孫杵臼之義，\n此天下之陰德也。\n韓氏之功，\n於晉未覩其大者也。\n然與趙、\n魏終為諸侯十餘世，\n宜乎哉！\n\n4.16《田敬仲完世家第十六》\n\n陳完者，\n陳厲公他之子也。\n完生，\n周太史過陳，\n陳厲公使卜完，\n卦得《觀》之《否》：\n「是為觀國之光，\n利用賓于王。\n此其代陳有國乎？」\n不在此而在異國乎？\n非此其身也，\n在其子孫。\n若在異國，\n必姜姓。\n姜姓，\n四嶽之後。\n物莫能兩大，\n陳衰，\n此其昌乎？」\n\n厲公者，\n陳文公少子也，\n其母蔡女。\n文公卒，\n厲公兄鮑立，\n是為桓公。\n桓公與他異母。\n及桓公病，\n蔡人為他殺桓公鮑及太子免而立他，\n為厲公。\n厲公既立，\n娶蔡女。\n蔡女淫於蔡人，\n數歸，\n厲公亦數如蔡。\n桓公之少子林怨厲公殺其父與兄，\n乃令蔡人誘厲公而殺之。\n林自立，\n是為莊公。\n故陳完不得立，\n為陳大夫。\n厲公之殺，\n以淫出國，\n故《春秋》曰\n「蔡人殺陳他」，\n罪之也。\n\n莊公卒，\n立弟杵臼，\n是為宣公。\n宣公二十一年，\n殺其太子禦寇。\n禦寇與完相愛，\n恐禍及己，\n完故奔齊。\n齊桓公欲使為卿，\n辭曰：\n「羈旅之臣幸得免負檐，\n君之惠也，\n不敢當高位。」\n桓公使為工正。\n齊懿仲欲妻完，\n卜之，\n占曰：\n「是謂鳳皇于蜚，\n和鳴鏘鏘。\n有媯之後，\n將育于姜。\n五世其昌，\n並于正卿。\n八世之後，\n莫之與京。」\n卒妻完。\n完之奔齊，\n齊桓公立十四年矣。\n\n完卒，\n謚為敬仲。\n仲生稺孟夷。\n敬仲之如齊，\n以陳字為田氏。\n\n田稺孟夷生湣孟莊。\n田湣孟莊生文子須無。\n田文子事齊莊公。\n\n晉之大夫欒逞作亂於晉，\n來奔齊，\n齊莊公厚客之。\n晏嬰與田文子諫，\n莊公弗聽。\n\n文子卒，\n生桓子無宇。\n田桓子無宇有力，\n事齊莊公，\n甚有寵。\n\n無宇卒，\n生武子開與釐子乞。\n田釐子乞事齊景公為大夫，\n其收賦稅於民以小斗受之，\n其稟予民以大斗，\n行陰德於民，\n而景公弗禁。\n由此田氏得齊眾心，\n宗族益彊，\n民思田氏。\n晏子數諫景公，\n景公弗聽。\n已而使於晉，\n與叔向私語曰：\n「齊國之政其卒歸於田氏矣。」\n\n晏嬰卒後，\n范、中行氏反晉。\n晉攻之急，\n范、中行請粟於齊。\n田乞欲為亂，\n樹黨於諸侯，\n乃說景公曰：\n「范、\n中行數有德於齊，\n齊不可不救。」\n齊使田乞救之而輸之粟。\n\n景公太子死，\n後有寵姬曰芮子，\n生子荼。\n景公病，\n命其相國惠子與高昭子以子荼為太子。\n景公卒，\n兩相高、\n國立荼，\n是為晏孺子。\n而田乞不說，\n欲立景公他子陽生。\n陽生素與乞歡。\n晏孺子之立也，\n陽生奔魯。\n田乞偽事高昭子、\n國惠子者，\n每朝代參乘，\n言曰：\n「始諸大夫不欲立孺子。\n孺子既立，\n君相之，\n大夫皆自危，\n謀作亂。」\n又紿大夫曰：\n「高昭子可畏也，\n及未發先之。」\n諸大夫從之。\n田乞、\n鮑牧與大夫以兵入公室，\n攻高昭子。\n昭子聞之，\n與國惠子救公。\n公師敗。\n田乞之眾追國惠子，\n惠子奔莒，\n遂返殺高昭子。\n晏圉奔魯。\n\n田乞使人之魯，\n迎陽生。\n陽生至齊，\n匿田乞家。\n請諸大夫曰：\n「常之母有魚菽之祭，\n幸而來會飲。」\n會飲田氏。\n田乞盛陽生橐中，\n置坐中央。\n發橐，\n出陽生，\n曰：\n「此乃齊君矣。」\n大夫皆伏謁。\n將盟立之，\n田乞誣曰：\n「吾與鮑牧謀共立陽生也。」\n鮑牧怒曰：\n「大夫忘景公之命乎？」\n諸大夫欲悔，\n陽生乃頓首曰：\n「可則立之，\n不可則已。」\n鮑牧恐禍及己，\n乃復曰：\n「皆景公之子，\n何為不可！」\n遂立陽生於田乞之家，\n是為悼公。\n乃使人遷晏孺子於駘，\n而殺孺子荼。\n悼公既立，\n田乞為相，\n專齊政。\n\n四年，\n田乞卒，\n子常代立，\n是為田成子。\n\n鮑牧與齊悼公有郄，\n弒悼公。\n齊人共立其子壬，\n是為簡公。\n田常成子與監止俱為左右相，\n相簡公。\n田常心害監止，\n監止幸於簡公，\n權弗能去。\n於是田常復脩釐子之政，\n以大斗出貸，\n以小斗收。\n齊人歌之曰：\n「嫗乎采杞，\n歸乎田成子！」\n齊大夫朝，\n御鞅諫簡公曰：\n「田、\n監不可並也，\n君其擇焉。」\n君弗聽。\n\n子我者，\n監止之宗人也，\n常與田氏有卻。\n田氏疏族田豹事子我有寵。\n子我曰：\n「吾欲盡滅田氏適，\n以豹代田氏宗。」\n豹曰：\n「臣於田氏疏矣。」\n不聽。\n已而豹謂田氏曰：\n「子我將誅田氏，\n田氏弗先，\n禍及矣。」\n子我舍公宮，\n田常兄弟四人乘如公宮，\n欲殺子我。\n子我閉門。\n簡公與婦人飲檀臺，\n將欲擊田常。\n太史子餘曰：\n「田常非敢為亂，\n將除害。」\n簡公乃止。\n田常出，\n聞簡公怒，\n恐誅，\n將出亡。\n田子行曰：\n「需，\n事之賊也。」\n田常於是擊子我。\n子我率其徒攻田氏，\n不勝，\n出亡。\n田氏之徒追殺子我及監止。\n\n簡公出奔，\n田氏之徒追執簡公于徐州。\n簡公曰：\n「蚤從御鞅之言，\n不及此難。」\n田氏之徒恐簡公復立而誅己，\n遂殺簡公。\n簡公立四年而殺。\n於是田常立簡公弟驁，\n是為平公。\n平公即位，\n田常為相。\n\n田常既殺簡公，\n懼諸侯共誅己，\n乃盡歸魯、\n衛侵地，\n西約晉、\n韓、魏、\n趙氏，\n南通吳、\n越之使，\n脩功行賞，\n親於百姓，\n以故齊復定。\n\n田常言於齊平公曰：\n「德施人之所欲，\n君其行之；\n刑罰人之所惡，\n臣請行之。」\n行之五年，\n齊國之政皆歸田常。\n田常於是盡誅鮑、\n晏、監止及公族之彊者，\n而割齊自安平以東至琅邪，\n自為封邑。\n封邑大於平公之所食。\n\n田常乃選齊國中女子長七尺以上為後宮，\n後宮以百數，\n而使賓客舍人出入後宮者不禁。\n及田常卒，\n有七十餘男。\n\n田常卒，\n子襄子盤代立，\n相齊。\n常謚為成子。\n\n田襄子既相齊宣公，\n三晉殺知伯，\n分其地。\n襄子使其兄弟宗人盡為齊都邑大夫，\n與三晉通使，\n且以有齊國。\n\n襄子卒，\n子莊子白立。\n田莊子相齊宣公。\n宣公四十三年，\n伐晉，\n毀黃城，\n圍陽狐。\n明年，\n伐魯、\n葛及安陵。\n明年，\n取魯之一城。\n\n莊子卒，\n子太公和立。\n田太公相齊宣公。\n宣公四十八年，\n取魯之郕。\n明年，\n宣公與鄭人會西城。\n伐衛，\n取毋丘。\n宣公五十一年卒，\n田會自廩丘反。\n\n宣公卒，\n子康公貸立。\n貸立十四年，\n淫於酒婦人，\n不聽政。\n太公乃遷康公於海上，\n食一城，\n以奉其先祀。\n明年，\n魯敗齊平陸。\n\n三年，\n太公與魏文侯會濁澤，\n求為諸侯。\n魏文侯乃使使言周天子及諸侯，\n請立齊相田和為諸侯。\n周天子許之。\n康公之十九年，\n田和立為齊侯，\n列於周室，\n紀元年。\n\n齊侯太公和立二年，\n和卒，\n子桓公午立。\n桓公午五年，\n秦、魏攻韓，\n韓求救於齊。\n齊桓公召大臣而謀曰：\n「蚤救之孰與晚救之？」\n騶忌曰：\n「不若勿救。」\n段干朋曰：\n「不救，\n則韓且折而入於魏，\n不若救之。」\n田臣思曰：\n「過矣君之謀也！\n秦、魏攻韓、\n楚，趙必救之，\n是天以燕予齊也。」\n桓公曰：\n「善。」\n乃陰告韓使者而遣之。\n韓自以為得齊之救，\n因與秦、\n魏戰。\n楚、趙聞之，\n果起兵而救之。\n齊因起兵襲燕國，\n取桑丘。\n\n六年，\n救衛。\n桓公卒，\n子威王因齊立。\n是歲，\n故齊康公卒，\n絕無後，\n奉邑皆入田氏。\n\n齊威王元年，\n三晉因齊喪來伐我靈丘。\n三年，\n三晉滅晉後而分其地。\n六年，\n魯伐我，\n入陽關。\n晉伐我，\n至博陵。\n七年，\n衛伐我，\n取薛陵。\n九年，\n趙伐我，\n取甄。\n\n威王初即位以來，\n不治，\n委政卿大夫，\n九年之閒，\n諸侯並伐，\n國人不治。\n於是威王召即墨大夫而語之曰：\n「自子之居即墨也，\n毀言日至。\n然吾使人視即墨，\n田野闢，\n民人給，\n官無留事，\n東方以寧。\n是子不事吾左右以求譽也。」\n封之萬家。\n召阿大夫語曰：\n「自子之守阿，\n譽言日聞。\n然使使視阿，\n田野不闢，\n民貧苦。\n昔日趙攻甄，\n子弗能救。\n衛取薛陵，\n子弗知。\n是子以幣厚吾左右以求譽也。」\n是日，\n烹阿大夫，\n及左右嘗譽者皆并烹之。\n遂起兵西擊趙、\n衛，敗魏於濁澤而圍惠王。\n惠王請獻觀以和解，\n趙人歸我長城。\n於是齊國震懼，\n人人不敢飾非，\n務盡其誠。\n齊國大治。\n諸侯聞之，\n莫敢致兵於齊二十餘年。\n\n騶忌子以鼓琴見威王，\n威王說而舍之右室。\n須臾，\n王鼓琴，\n騶忌子推戶入曰：\n「善哉鼓琴！」\n王勃然不說，\n去琴按劍曰：\n「夫子見容未察，\n何以知其善也？」\n騶忌子曰：\n「夫大弦濁以春溫者，\n君也；\n小弦廉折以清者，\n相也；\n攫之深，\n醳之愉者，\n政令也；\n鈞諧以鳴，\n大小相益，\n回邪而不相害者，\n四時也：\n吾是以知其善也。」\n王曰：\n「善語音。」\n騶忌子曰：\n「何獨語音，\n夫治國家而弭人民皆在其中。」\n王又勃然不說曰：\n「若夫語五音之紀，\n信未有如夫子者也。\n若夫治國家而弭人民，\n又何為乎絲桐之閒？」\n騶忌子曰：\n「夫大弦濁以春溫者，\n君也；\n小弦廉折以清者，\n相也；\n攫之深而舍之愉者，\n政令也；\n鈞諧以鳴，\n大小相益，\n回邪而不相害者，\n四時也。\n夫復而不亂者，\n所以治昌也；\n連而徑者，\n所以存亡也：\n故曰琴音調而天下治。\n夫治國家而弭人民者，\n無若乎五音者。」\n王曰：\n「善。」\n\n騶忌子見三月而受相印。\n淳于髡見之曰：\n「善說哉！\n髡有愚志，\n願陳諸前。」\n騶忌子曰：\n「謹受教。」\n淳于髡曰：\n「得全全昌，\n失全全亡。」\n騶忌子曰：\n「謹受令，\n請謹毋離前。」\n淳于髡曰：\n「狶膏棘軸，\n所以為滑也，\n然而不能運方穿。」\n騶忌子曰：\n「謹受令，\n請謹事左右。」\n淳于髡曰：\n「弓膠昔幹，\n所以為合也，\n然而不能傅合疏罅。」\n騶忌子曰：\n「謹受令，\n請謹自附於萬民。」\n淳于髡曰：\n「狐裘雖敝，\n不可補以黃狗之皮。」\n騶忌子曰：\n「謹受令，\n請謹擇君子，\n毋雜小人其閒。」\n淳于髡曰：\n「大車不較，\n不能載其常任；\n琴瑟不較，\n不能成其五音。」\n騶忌子曰：\n「謹受令，\n請謹脩法律而督姦吏。」\n淳于髡說畢，\n趨出，\n至門，\n而面其僕曰：\n「是人者，\n吾語之微言五，\n其應我若響之應聲，\n是人必封不久矣。」\n居朞年，\n封以下邳，\n號曰成侯。\n\n威王二十三年，\n與趙王會平陸。\n二十四年，\n與魏王會田於郊。\n魏王問曰：\n「王亦有寶乎？」\n威王曰：\n「無有。」\n梁王曰：\n「若寡人國小也，\n尚有徑寸之珠照車前後各十二乘者十枚，\n柰何以萬乘之國而無寶乎？」\n威王曰：\n「寡人之所以為寶與王異。\n吾臣有檀子者，\n使守南城，\n則楚人不敢為寇東取，\n泗上十二諸侯皆來朝。\n吾臣有朌子者，\n使守高唐，\n則趙人不敢東漁於河。\n吾吏有黔夫者，\n使守徐州，\n則燕人祭北門，\n趙人祭西門，\n徙而從者七千餘家。\n吾臣有種首者，\n使備盜賊，\n則道不拾遺。\n將以照千里，\n豈特十二乘哉！」\n梁惠王慚，\n不懌而去。\n\n二十六年，\n魏惠王圍邯鄲，\n趙求救於齊。\n齊威王召大臣而謀曰：\n「救趙孰與勿救？」\n騶忌子曰：\n「不如勿救。」\n段干朋曰：\n「不救則不義，\n且不利。」\n威王曰：\n「何也？」\n對曰：\n「夫魏氏并邯鄲，\n其於齊何利哉？\n且夫救趙而軍其郊，\n是趙不伐而魏全也。\n故不如南攻襄陵以獘魏，\n邯鄲拔而乘魏之獘。」\n威王從其計。\n\n其後成侯騶忌與田忌不善，\n公孫閱謂成侯忌曰：\n「公何不謀伐魏，\n田忌必將。\n戰勝有功，\n則公之謀中也；\n戰不勝，\n非前死則後北，\n而命在公矣。」\n於是成侯言威王，\n使田忌南攻襄陵。\n十月，\n邯鄲拔，\n齊因起兵擊魏，\n大敗之桂陵。\n於是齊最彊於諸侯，\n自稱為王，\n以令天下。\n\n三十三年，\n殺其大夫牟辛。\n\n三十五年，\n公孫閱又謂成侯忌曰：\n「公何不令人操十金卜於市，\n曰\n『我田忌之人也。\n吾三戰而三勝，\n聲威天下。\n欲為大事，\n亦吉乎不吉乎』？」\n卜者出，\n因令人捕為之卜者，\n驗其辭於王之所。\n田忌聞之，\n因率其徒襲攻臨淄，\n求成侯，\n不勝而犇。\n\n三十六年，\n威王卒，\n子宣王辟彊立。\n\n宣王元年，\n秦用商鞅。\n周致伯於秦孝公。\n\n二年，\n魏伐趙。\n趙與韓親，\n共擊魏。\n趙不利，\n戰於南梁。\n宣王召田忌復故位。\n韓氏請救於齊。\n宣王召大臣而謀曰：\n「蚤救孰與晚救？」\n騶忌子曰：\n「不如勿救。」\n田忌曰：\n「弗救，\n則韓且折而入於魏，\n不如蚤救之。」\n孫子曰：\n「夫韓、\n魏之兵未獘而救之，\n是吾代韓受魏之兵，\n顧反聽命於韓也。\n且魏有破國之志，\n韓見亡，\n必東面而愬於齊矣。\n吾因深結韓之親而晚承魏之獘，\n則可重利而得尊名也。」\n宣王曰：\n「善。」\n乃陰告韓之使者而遣之。\n韓因恃齊，\n五戰不勝，\n而東委國於齊。\n齊因起兵，\n使田忌、\n田嬰將，\n孫子為師，\n救韓、\n趙以擊魏，\n大敗之馬陵，\n殺其將龐涓，\n虜魏太子申。\n其後三晉之王皆因田嬰朝齊王於博望，\n盟而去。\n\n七年，\n與魏王會平阿南。\n明年，\n復會甄。\n魏惠王卒。\n明年，\n與魏襄王會徐州，\n諸侯相王也。\n十年，\n楚圍我徐州。\n十一年，\n與魏伐趙，\n趙決河水灌齊、\n魏，兵罷。\n十八年，\n秦惠王稱王。\n\n宣王喜文學游說之士，\n自如騶衍、\n淳于髡、\n田駢、\n接予、\n慎到、\n環淵之徒七十六人，\n皆賜列第，\n為上大夫，\n不治而議論。\n是以齊稷下學士復盛，\n且數百千人。\n\n十九年，\n宣王卒，\n子湣王地立。\n\n湣王元年，\n秦使張儀與諸侯執政會于齧桑。\n三年，\n封田嬰於薛。\n四年，\n迎婦于秦。\n七年，\n與宋攻魏，\n敗之觀澤。\n\n十二年，\n攻魏。\n楚圍雍氏，\n秦敗屈丐。\n蘇代謂田軫曰：\n「臣願有謁於公，\n其為事甚完，\n使楚利公，\n成為福，\n不成亦為福。\n今者臣立於門，\n客有言曰魏王謂韓馮、\n張儀曰：\n『煮棗將拔，\n齊兵又進，\n子來救寡人則可矣；\n不救寡人，\n寡人弗能拔。』\n此特轉辭也。\n秦、韓之兵毋東，\n旬餘，\n則魏氏轉韓從秦，\n秦逐張儀，\n交臂而事齊楚，\n此公之事成也。」\n田軫曰：\n「柰何使無東？」\n對曰：\n「韓馮之救魏之辭，\n必不謂韓王曰\n『馮以為魏』，\n必曰\n『馮將以秦韓之兵東卻齊宋，\n馮因摶三國之兵，\n乘屈丐之獘，\n南割於楚，\n故地必盡得之矣』。\n張儀救魏之辭，\n必不謂秦王曰\n『儀以為魏』，\n必曰\n『儀且以秦韓之兵東距齊宋，\n儀將摶三國之兵，\n乘屈丏之獘，\n南割於楚，\n名存亡國，\n實伐三川而歸，\n此王業也』。\n公令楚王與韓氏地，\n使秦制和，\n謂秦王曰\n『請與韓地，\n而王以施三川，\n韓氏之兵不用而得地於楚』。\n韓馮之東兵之辭且謂秦何？\n曰\n『秦兵不用而得三川，\n伐楚韓以窘魏，\n魏氏不敢東，\n是孤齊也』。\n張儀之東兵之辭且謂何？\n曰\n『秦韓欲地而兵有案，\n聲威發於魏，\n魏氏之欲不失齊楚者有資矣』。\n魏氏轉秦韓爭事齊楚，\n楚王欲而無與地，\n公令秦韓之兵不用而得地，\n有一大德也。\n秦韓之王劫於韓馮、\n張儀而東兵以徇服魏，\n公常執左券以責於秦韓，\n此其善於公而惡張子多資矣。」\n\n十三年，\n秦惠王卒。\n二十三年，\n與秦擊敗楚於重丘。\n二十四年，\n秦使涇陽君質於齊。\n二十五年，\n歸涇陽君于秦。\n孟嘗君薛文入秦，\n即相秦。\n文亡去。\n二十六年，\n齊與韓魏共攻秦，\n至函谷軍焉。\n二十八年，\n秦與韓河外以和，\n兵罷。\n二十九年，\n趙殺其主父。\n齊佐趙滅中山。\n\n三十六年，\n王為東帝，\n秦昭王為西帝。\n蘇代自燕來，\n入齊，\n見於章華東門。\n齊王曰：\n「嘻，\n善，子來！\n秦使魏冉致帝，\n子以為何如？」\n對曰：\n「王之問臣也卒，\n而患之所從來微，\n願王受之而勿備稱也。\n秦稱之，\n天下安之，\n王乃稱之，\n無後也。\n且讓爭帝名，\n無傷也。\n秦稱之，\n天下惡之，\n王因勿稱，\n以收天下，\n此大資也。\n且天下立兩帝，\n王以天下為尊齊乎？\n尊秦乎？」\n王曰：\n「尊秦。」\n曰：\n「釋帝，\n天下愛齊乎？\n愛秦乎？」\n王曰：\n「愛齊而憎秦。」\n曰：\n「兩帝立約伐趙，\n孰與伐桀宋之利？」\n王曰：\n「伐桀宋利。」\n對曰：\n「夫約鈞，\n然與秦為帝而天下獨尊秦而輕齊，\n釋帝則天下愛齊而憎秦，\n伐趙不如伐桀宋之利，\n故願王明釋帝以收天下，\n倍約賓秦，\n無爭重，\n而王以其閒舉宋。\n夫有宋，\n衛之陽地危；\n有濟西，\n趙之阿東國危；\n有淮北，\n楚之東國危；\n有陶、\n平陸，\n梁門不開。\n釋帝而貸之以伐桀宋之事，\n國重而名尊，\n燕楚所以形服，\n天下莫敢不聽，\n此湯武之舉也。\n敬秦以為名，\n而後使天下憎之，\n此所謂以卑為尊者也。\n願王孰慮之。」\n於是齊去帝復為王，\n秦亦去帝位。\n\n三十八年，\n伐宋。\n秦昭王怒曰：\n「吾愛宋與愛新城、\n陽晉同。\n韓聶與吾友也，\n而攻吾所愛，\n何也？」\n蘇代為齊謂秦王曰：\n「韓聶之攻宋，\n所以為王也。\n齊彊，\n輔之以宋，\n楚魏必恐，\n恐必西事秦，\n是王不煩一兵，\n不傷一士，\n無事而割安邑也，\n此韓聶之所禱於王也。」\n秦王曰：\n「吾患齊之難知。\n一從一衡，\n其說何也？」\n對曰：\n「天下國令齊可知乎？\n齊以攻宋，\n其知事秦以萬乘之國自輔，\n不西事秦則宋治不安。\n中國白頭游敖之士皆積智欲離齊秦之交，\n伏式結軼西馳者，\n未有一人言善齊者也，\n伏式結軼東馳者，\n未有一人言善秦者也。\n何則？\n皆不欲齊秦之合也。\n何晉楚之智而齊秦之愚也！\n晉楚合必議齊秦，\n齊秦合必圖晉楚，\n請以此決事。」\n秦王曰：\n「諾。」\n於是齊遂伐宋，\n宋王出亡，\n死於溫。\n齊南割楚之淮北，\n西侵三晉，\n欲以并周室，\n為天子。\n泗上諸侯鄒魯之君皆稱臣，\n諸侯恐懼。\n\n三十九年，\n秦來伐，\n拔我列城九。\n\n四十年，\n燕、秦、\n楚、三晉合謀，\n各出銳師以伐，\n敗我濟西。\n王解而卻。\n燕將樂毅遂入臨淄，\n盡取齊之寶藏器。\n湣王出亡，\n之衛。\n衛君辟宮舍之，\n稱臣而共具。\n湣王不遜，\n衛人侵之。\n湣王去，\n走鄒、\n魯，有驕色，\n鄒、魯君弗內，\n遂走莒。\n楚使淖齒將兵救齊，\n因相齊湣王。\n淖齒遂殺湣王而與燕共分齊之侵地鹵器。\n\n湣王之遇殺，\n其子法章變名姓為莒太史敫家庸。\n太史敫女奇法章狀貌，\n以為非恆人，\n憐而常竊衣食之，\n而與私通焉。\n淖齒既以去莒，\n莒中人及齊亡臣相聚求湣王子，\n欲立之。\n法章懼其誅己也，\n久之，\n乃敢自言\n「我湣王子也」。\n於是莒人共立法章，\n是為襄王。\n以保莒城而布告齊國中：\n「王已立在莒矣。」\n\n襄王既立，\n立太史氏女為王后，\n是為君王后，\n生子建。\n太史敫曰：\n「女不取媒因自嫁，\n非吾種也，\n汙吾世。」\n終身不覩君王后。\n君王后賢，\n不以覩故失人子之禮。\n\n襄王在莒五年，\n田單以即墨攻破燕軍，\n迎襄王於莒，\n入臨菑。\n齊故地盡復屬齊。\n齊封田單為安平君。\n\n十四年，\n秦擊我剛壽。\n十九年，\n襄王卒，\n子建立。\n\n王建立六年，\n秦攻趙，\n齊楚救之。\n秦計曰：\n「齊楚救趙，\n親則退兵，\n不親遂攻之。」\n趙無食，\n請粟於齊，\n齊不聽。\n周子曰：\n「不如聽之以退秦兵，\n不聽則秦兵不卻，\n是秦之計中而齊楚之計過也。\n且趙之於齊楚，\n扞蔽也，\n猶齒之有脣也，\n脣亡則齒寒。\n今日亡趙，\n明日患及齊楚。\n且救趙之務，\n宜若奉漏甕沃焦釜也。\n夫救趙，\n高義也；\n卻秦兵，\n顯名也。\n義救亡國，\n威卻彊秦之兵，\n不務為此而務愛粟，\n為國計者過矣。」\n齊王弗聽。\n秦破趙於長平四十餘萬，\n遂圍邯鄲。\n\n十六年，\n秦滅周。\n君王后卒。\n二十三年，\n秦置東郡。\n二十八年，\n王入朝秦，\n秦王政置酒咸陽。\n三十五年，\n秦滅韓。\n三十七年，\n秦滅趙。\n三十八年，\n燕使荊軻刺秦王，\n秦王覺，\n殺軻。\n明年，\n秦破燕，\n燕王亡走遼東。\n明年，\n秦滅魏，\n秦兵次於歷下。\n四十二年，\n秦滅楚。\n明年，\n虜代王嘉，\n滅燕王喜。\n\n四十四年，\n秦兵擊齊。\n齊王聽相后勝計，\n不戰，\n以兵降秦。\n秦虜王建，\n遷之共。\n遂滅齊為郡。\n天下壹并於秦，\n秦王政立號為皇帝。\n始，君王后賢，\n事秦謹，\n與諸侯信，\n齊亦東邊海上，\n秦日夜攻三晉、\n燕、楚，\n五國各自救於秦，\n以故王建立四十餘年不受兵。\n君王后死，\n后勝相齊，\n多受秦閒金，\n多使賓客入秦，\n秦又多予金，\n客皆為反閒，\n勸王去從朝秦，\n不脩攻戰之備，\n不助五國攻秦，\n秦以故得滅五國。\n五國已亡，\n秦兵卒入臨淄，\n民莫敢格者。\n王建遂降，\n遷於共。\n故齊人怨王建不蚤與諸侯合從攻秦，\n聽姦臣賓客以亡其國，\n歌之曰：\n「松耶柏耶？\n住建共者客耶？」\n疾建用客之不詳也。\n\n太史公曰：\n蓋孔子晚而喜《易》。\n《易》之為術，\n幽明遠矣，\n非通人達才孰能注意焉！\n故周太史之卦田敬仲完，\n占至十世之後；\n及完奔齊，\n懿仲卜之亦云。\n田乞及常所以比犯二君，\n專齊國之政，\n非必事勢之漸然也，\n蓋若遵厭兆祥云。\n\n4.17《孔子世家第十七》\n\n孔子生魯昌平鄉陬邑。\n其先宋人也，\n曰孔防叔。\n防叔生伯夏，\n伯夏生叔梁紇。\n紇與顏氏女野合而生孔子，\n禱於尼丘得孔子。\n魯襄公二十二年而孔子生。\n生而首上圩頂，\n故因名曰丘云。\n字仲尼，\n姓孔氏。\n\n丘生而叔梁紇死，\n葬於防山。\n防山在魯東，\n由是孔子疑其父墓處，\n母諱之也。\n孔子為兒嬉戲，\n常陳俎豆，\n設禮容。\n孔子母死，\n乃殯五父之衢，\n蓋其慎也。\n郰人輓父之母誨孔子父墓，\n然後往合葬於防焉。\n\n孔子要絰，\n季氏饗士，\n孔子與往。\n陽虎絀曰：\n「季氏饗士，\n非敢饗子也。」\n孔子由是退。\n\n孔子年十七，\n魯大夫孟釐子病且死，\n誡其嗣懿子曰：\n「孔丘，\n聖人之後，\n滅於宋。\n其祖弗父何始有宋而嗣讓厲公。\n及正考父佐戴、\n武、宣公，\n三命茲益恭，\n故鼎銘云：\n『一命而僂，\n再命而傴，\n三命而俯，\n循牆而走，\n亦莫敢余侮。\n饘於是，\n粥於是，\n以餬余口。』\n其恭如是。\n吾聞聖人之後，\n雖不當世，\n必有達者。\n今孔丘年少好禮，\n其達者歟？\n吾即沒，\n若必師之。」\n及釐子卒，\n懿子與魯人南宮敬叔往學禮焉。\n是歲，\n季武子卒，\n平子代立。\n\n孔子貧且賤。\n及長，\n嘗為季氏史，\n料量平，\n嘗為司職吏而畜蕃息。\n由是為司空。\n已而去魯，\n斥乎齊，\n逐乎宋、\n衛，困於陳蔡之閒，\n於是反魯。\n孔子長九尺有六寸，\n人皆謂之\n「長人」\n而異之。\n魯復善待，\n由是反魯。\n\n魯南宮敬叔言魯君曰：\n「請與孔子適周。」\n魯君與之一乘車，\n兩馬，\n一豎子俱，\n適周問禮，\n蓋見老子云。\n辭去，\n而老子送之曰：\n「吾聞富貴者送人以財，\n仁人者送人以言。\n吾不能富貴，\n竊仁人之號，\n送子以言，\n曰：\n『聰明深察而近於死者，\n好議人者也。\n博辯廣大危其身者，\n發人之惡者也。\n為人子者毋以有己，\n為人臣者毋以有己。』」\n孔子自周反于魯，\n弟子稍益進焉。\n\n是時也，\n晉平公淫，\n六卿擅權，\n東伐諸侯；\n楚靈王兵彊，\n陵轢中國；\n齊大而近於魯。\n魯小弱，\n附於楚則晉怒；\n附於晉則楚來伐；\n不備於齊，\n齊師侵魯。\n\n魯昭公之二十年，\n而孔子蓋年三十矣。\n齊景公與晏嬰來適魯，\n景公問孔子曰：\n「昔秦穆公國小處辟，\n其霸何也？」\n對曰：\n「秦，\n國雖小，\n其志大；\n處雖辟，\n行中正。\n身舉五羖，\n爵之大夫，\n起纍紲之中，\n與語三日，\n授之以政。\n以此取之，\n雖王可也，\n其霸小矣。」\n景公說。\n\n孔子年三十五，\n而季平子與郈昭伯以鬭雞故得罪魯昭公，\n昭公率師擊平子，\n平子與孟氏、\n叔孫氏三家共攻昭公，\n昭公師敗，\n奔於齊，\n齊處昭公乾侯。\n其後頃之，\n魯亂。\n孔子適齊，\n為高昭子家臣，\n欲以通乎景公。\n與齊太師語樂，\n聞《韶》音，\n學之，\n三月不知肉味，\n齊人稱之。\n\n景公問政孔子，\n孔子曰：\n「君君，\n臣臣，\n父父，\n子子。」\n景公曰：\n「善哉！\n信如君不君，\n臣不臣，\n父不父，\n子不子，\n雖有粟，\n吾豈得而食諸！」\n他日又復問政於孔子，\n孔子曰：\n「政在節財。」\n景公說，\n將欲以尼谿田封孔子。\n晏嬰進曰：\n「夫儒者滑稽而不可軌法；\n倨傲自順，\n不可以為下；\n崇喪遂哀，\n破產厚葬，\n不可以為俗；\n游說乞貸，\n不可以為國。\n自大賢之息周室既衰，\n禮樂缺有閒。\n今孔子盛容飾，\n繁登降之禮，\n趨詳之節，\n累世不能殫其學，\n當年不能究其禮。\n君欲用之以移齊俗，\n非所以先細民也。」\n後景公敬見孔子，\n不問其禮。\n異日，\n景公止孔子曰：\n「奉子以季氏，\n吾不能。」\n以季孟之閒待之。\n齊大夫欲害孔子，\n孔子聞之。\n景公曰：\n「吾老矣，\n弗能用也。」\n孔子遂行，\n反乎魯。\n\n孔子年四十二，\n魯昭公卒於乾侯，\n定公立。\n定公立五年，\n夏，季平子卒，\n桓子嗣立。\n季桓子穿井得土缶，\n中若羊，\n問仲尼云\n「得狗」。\n仲尼曰：\n「以丘所聞，\n羊也。\n丘聞之，\n木石之怪夔、\n罔閬，\n水之怪龍、\n罔象，\n土之怪墳羊。」\n\n吳伐越，\n墮會稽，\n得骨節專車。\n吳使使問仲尼：\n「骨何者最大？」\n仲尼曰：\n「禹致群神於會稽山，\n防風氏後至，\n禹殺而戮之，\n其節專車，\n此為大矣。」\n吳客曰：\n「誰為神？」\n仲尼曰：\n「山川之神足以綱紀天下，\n其守為神，\n社稷為公侯，\n皆屬於王者。」\n客曰：\n「防風何守？」\n仲尼曰：\n「汪罔氏之君守封、\n禺之山，\n為釐姓。\n在虞、\n夏、商為江罔，\n於周為長翟，\n今謂之大人。」\n客曰：\n「人長幾何？」\n仲尼曰：\n「僬僥氏三尺，\n短之至也。\n長者不過十之，\n數之極也。」\n於是吳客曰：\n「善哉聖人！」\n\n桓子嬖臣曰仲梁懷，\n與陽虎有隙。\n陽虎欲逐懷，\n公山不狃止之。\n其秋，\n懷益驕，\n陽虎執懷。\n桓子怒，\n陽虎因囚桓子，\n與盟而醳之。\n陽虎由此益輕季氏。\n季氏亦僭於公室，\n陪臣執國政，\n是以魯自大夫以下皆僭離於正道。\n故孔子不仕，\n退而脩詩書禮樂，\n弟子彌眾，\n至自遠方，\n莫不受業焉。\n\n定公八年，\n公山不狃不得意於季氏，\n因陽虎為亂，\n欲廢三桓之適，\n更立其庶孼陽虎素所善者，\n遂執季桓子。\n桓子詐之，\n得脫。\n定公九年，\n陽虎不勝，\n奔于齊。\n是時孔子年五十。\n\n公山不狃以費畔季氏，\n使人召孔子。\n孔子循道彌久，\n溫溫無所試，\n莫能己用，\n曰：\n「蓋周文武起豐鎬而王，\n今費雖小，\n儻庶幾乎！」\n欲往。\n子路不說，\n止孔子。\n孔子曰：\n「夫召我者豈徒哉？\n如用我，\n其為東周乎！」\n然亦卒不行。\n\n其後定公以孔子為中都宰，\n一年，\n四方皆則之。\n由中都宰為司空，\n由司空為大司寇。\n\n定公十年春，\n及齊平。\n夏，齊大夫黎鉏言於景公曰：\n「魯用孔丘，\n其勢危齊。」\n乃使使告魯為好會，\n會於夾谷。\n魯定公且以乘車好往。\n孔子攝相事，\n曰：\n「臣聞有文事者必有武備，\n有武事者必有文備。\n古者諸侯出疆，\n必具官以從。\n請具左右司馬。」\n定公曰：\n「諾。」\n具左右司馬。\n會齊侯夾谷，\n為壇位，\n土階三等，\n以會遇之禮相見，\n揖讓而登。\n獻酬之禮畢，\n齊有司趨而進曰：\n「請奏四方之樂。」\n景公曰：\n「諾。」\n於是旍旄羽袚矛戟劍撥鼓噪而至。\n孔子趨而進，\n歷階而登，\n不盡一等，\n舉袂而言曰：\n「吾兩君為好會，\n夷狄之樂何為於此！\n請命有司！」\n有司卻之，\n不去，\n則左右視晏子與景公。\n景公心怍，\n麾而去之。\n有頃，\n齊有司趨而進曰：\n「請奏宮中之樂。」\n景公曰：\n「諾。」\n優倡侏儒為戲而前。\n孔子趨而進，\n歷階而登，\n不盡一等，\n曰：\n「匹夫而營惑諸侯者罪當誅！\n請命有司！」\n有司如法焉，\n手足異處。\n景公懼而動，\n知義不若，\n歸而大恐，\n告其群臣曰：\n「魯以君子之道輔其君，\n而子獨以夷狄之道教寡人，\n使得罪於魯君，\n為之柰何？」\n有司進對曰：\n「君子有過則謝以質，\n小人有過則謝以文。\n君若悼之，\n則謝以質。」\n於是齊侯乃歸所侵魯之鄆、\n汶陽、\n龜陰之田以謝過。\n\n定公十三年夏，\n孔子言於定公曰：\n「臣無藏甲，\n大夫毋百雉之城。」\n使仲由為季氏宰，\n將墮三都。\n於是叔孫氏先墮郈。\n季氏將墮費，\n公山不狃、\n叔孫輒率費人襲魯。\n公與三子入于季氏之宮，\n登武子之臺。\n費人攻之，\n弗克，\n入及公側。\n孔子命申句須、\n樂頎下伐之，\n費人北。\n國人追之，\n敗諸姑蔑。\n二子奔齊，\n遂墮費。\n將墮成，\n公斂處父謂孟孫曰：\n「墮成，\n齊人必至于北門。\n且成，\n孟氏之保鄣，\n無成是無孟氏也。\n我將弗墮。」\n十二月，\n公圍成，\n弗克。\n\n定公十四年，\n孔子年五十六，\n由大司寇行攝相事，\n有喜色。\n門人曰：\n「聞君子禍至不懼，\n福至不喜。」\n孔子曰：\n「有是言也。\n不曰\n『樂其以貴下人』\n乎？」\n於是誅魯大夫亂政者少正卯。\n與聞國政三月，\n粥羔豚者弗飾賈；\n男女行者別於塗；\n塗不拾遺；\n四方之客至乎邑者不求有司，\n皆予之以歸。\n\n齊人聞而懼，\n曰：\n「孔子為政必霸，\n霸則吾地近焉，\n我之為先并矣。\n盍致地焉？」\n黎鉏曰：\n「請先嘗沮之；\n沮之而不可則致地，\n庸遲乎！」\n於是選齊國中女子好者八十人，\n皆衣文衣而舞《康樂》，\n文馬三十駟，\n遺魯君。\n陳女樂文馬於魯城南高門外。\n季桓子微服往觀再三，\n將受，\n乃語魯君為周道游，\n往觀終日，\n怠於政事。\n子路曰：\n「夫子可以行矣。」\n孔子曰：\n「魯今且郊，\n如致膰乎大夫，\n則吾猶可以止。」\n桓子卒受齊女樂，\n三日不聽政；\n郊，又不致膰俎於大夫。\n孔子遂行，\n宿乎屯。\n而師己送，\n曰：\n「夫子則非罪。」\n孔子曰：\n「吾歌可夫？」\n歌曰：\n「彼婦之口，\n可以出走；\n彼婦之謁，\n可以死敗。\n蓋優哉游哉，\n維以卒歲！」\n師己反，\n桓子曰：\n「孔子亦何言？」\n師己以實告。\n桓子喟然歎曰：\n「夫子罪我以群婢故也夫！」\n\n孔子遂適衛，\n主於子路妻兄顏濁鄒家。\n衛靈公問孔子：\n「居魯得祿幾何？」\n對曰：\n「奉粟六萬。」\n衛人亦致粟六萬。\n居頃之，\n或譖孔子於衛靈公。\n靈公使公孫余假一出一入。\n孔子恐獲罪焉，\n居十月，\n去衛。\n\n將適陳，\n過匡，\n顏刻為僕，\n以其策指之曰：\n「昔吾入此，\n由彼缺也。」\n匡人聞之，\n以為魯之陽虎。\n陽虎嘗暴匡人，\n匡人於是遂止孔子。\n孔子狀類陽虎，\n拘焉五日。\n顏淵後，\n子曰：\n「吾以汝為死矣。」\n顏淵曰：\n「子在，\n回何敢死！」\n匡人拘孔子益急，\n弟子懼。\n孔子曰：\n「文王既沒，\n文不在茲乎？\n天之將喪斯文也，\n後死者不得與于斯文也。\n天之未喪斯文也，\n匡人其如予何！」\n孔子使從者為甯武子臣於衛，\n然後得去。\n\n去即過蒲。\n月餘，\n反乎衛，\n主蘧伯玉家。\n靈公夫人有南子者，\n使人謂孔子曰：\n「四方之君子不辱欲與寡君為兄弟者，\n必見寡小君。\n寡小君願見。」\n孔子辭謝，\n不得已而見之。\n夫人在絺帷中。\n孔子入門，\n北面稽首。\n夫人自帷中再拜，\n環珮玉聲璆然。\n孔子曰：\n「吾鄉為弗見，\n見之禮答焉。」\n子路不說。\n孔子矢之曰：\n「予所不者，\n天厭之！\n天厭之！」\n居衛月餘，\n靈公與夫人同車，\n宦者雍渠參乘，\n出，使孔子為次乘，\n招搖市過之。\n孔子曰：\n「吾未見好德如好色者也。」\n於是醜之，\n去衛，\n過曹。\n是歲，\n魯定公卒。\n\n孔子去曹適宋，\n與弟子習禮大樹下。\n宋司馬桓魋欲殺孔子，\n拔其樹。\n孔子去。\n弟子曰：\n「可以速矣。」\n孔子曰：\n「天生德於予，\n桓魋其如予何！」\n\n孔子適鄭，\n與弟子相失，\n孔子獨立郭東門。\n鄭人或謂子貢曰：\n「東門有人，\n其顙似堯，\n其項類皋陶，\n其肩類子產，\n然自要以下不及禹三寸，\n纍纍若喪家之狗。」\n子貢以實告孔子。\n孔子欣然笑曰：\n「形狀，\n末也。\n而謂似喪家之狗，\n然哉！\n然哉！」\n\n孔子遂至陳，\n主於司城貞子家。\n歲餘，\n吳王夫差伐陳，\n取三邑而去。\n趙鞅伐朝歌。\n楚圍蔡，\n蔡遷于吳。\n吳敗趙王句踐會稽。\n\n有隼集于陳廷而死，\n楛矢貫之，\n石砮，\n矢長尺有咫。\n陳湣公使使問仲尼。\n仲尼曰：\n「隼來遠矣，\n此肅慎之矢也。\n昔武王克商，\n通道九夷百蠻，\n使各以其方賄來貢，\n使無忘職業。\n於是肅慎貢楛矢石砮，\n長尺有咫。\n先王欲昭其令德，\n以肅慎矢分大姬，\n配虞胡公而封諸陳。\n分同姓以珍玉，\n展親；\n分異姓以遠方職，\n使無忘服。\n故分陳以肅慎矢。」\n試求之故府，\n果得之。\n\n孔子居陳三歲，\n會晉楚爭彊，\n更伐陳，\n及吳侵陳，\n陳常被寇。\n孔子曰：\n「歸與歸與！\n吾黨之小子狂簡，\n進取不忘其初。」\n於是孔子去陳。\n\n過蒲，\n會公叔氏以蒲畔，\n蒲人止孔子。\n弟子有公良孺者，\n以私車五乘從孔子。\n其為人長賢，\n有勇力，\n謂曰：\n「吾昔從夫子遇難於匡，\n今又遇難於此，\n命也已。\n吾與夫子再罹難，\n寧鬭而死。」\n鬭甚疾。\n蒲人懼，\n謂孔子曰：\n「苟毋適衛，\n吾出子。」\n與之盟，\n出孔子東門。\n孔子遂適衛。\n子貢曰：\n「盟可負邪？」\n孔子曰：\n「要盟也，\n神不聽。」\n\n衛靈公聞孔子來，\n喜，郊迎。\n問曰：\n「蒲可伐乎？」\n對曰：\n「可。」\n靈公曰：\n「吾大夫以為不可。\n今蒲，\n衛之所以待晉楚也，\n以衛伐之，\n無乃不可乎？」\n孔子曰：\n「其男子有死之志，\n婦人有保西河之志。\n吾所伐者不過四五人。」\n靈公曰：\n「善。」\n然不伐蒲。\n\n靈公老，\n怠於政，\n不用孔子。\n孔子喟然歎曰：\n「苟有用我者，\n朞月而已，\n三年有成。」\n孔子行。\n\n佛肸為中牟宰。\n趙簡子攻范、\n中行，\n伐中矣。\n佛肸畔，\n使人召孔子。\n孔子欲往。\n子路曰：\n「由聞諸夫子，\n『其身親為不善者，\n君子不入也』。\n今佛肸親以中矣畔，\n子欲往，\n如之何？」\n孔子曰：\n「有是言也。\n不曰堅乎，\n磨而不磷；\n不曰白乎，\n涅而不淄。\n我豈匏瓜也哉，\n焉能繫而不食？」\n\n孔子擊磬。\n有荷蕢而過門者，\n曰：\n「有心哉，\n擊磬乎！\n硜硜乎，\n莫己知也夫而已矣！」\n\n孔子學鼓琴師襄子，\n十日不進。\n師襄子曰：\n「可以益矣。」\n孔子曰：\n「丘已習其曲矣，\n未得其數也。」\n有閒，\n曰：\n「已習其數，\n可以益矣。」\n孔子曰：\n「丘未得其志也。」\n有閒，\n曰：\n「已習其志，\n可以益矣。」\n孔子曰：\n「丘未得其為人也。」\n有閒，\n有所穆然深思焉，\n有所怡然高望而遠志焉。\n曰：\n「丘得其為人，\n黯然而黑，\n幾然而長，\n眼如望羊，\n如王四國，\n非文其誰能為此也！」\n師襄子辟席再拜，\n曰：\n「師蓋云《文王操》也。」\n\n孔子既不得用於衛，\n將西見趙簡子。\n至於河而聞竇鳴犢、\n舜華之死也，\n臨河而歎曰：\n「美哉水，\n洋洋乎！\n丘之不濟此，\n命也夫！」\n子貢趨而進曰：\n「敢問何謂也？」\n孔子曰：\n「竇鳴犢、\n舜華，\n晉國之賢大夫也。\n趙簡子未得志之時，\n須此兩人而后從政；\n及其已得志，\n殺之乃從政。\n丘聞之也，\n刳胎殺夭則麒麟不至郊，\n竭澤涸漁則蛟龍不合陰陽，\n覆巢毀卵則鳳皇不翔。\n何則？\n君子諱傷其類也。\n夫鳥獸之於不義也尚知辟之，\n而況乎丘哉！」\n乃還息乎陬鄉，\n作為《陬操》以哀之。\n而反乎衛，\n入主蘧伯玉家。\n\n他日，\n靈公問兵陳。\n孔子曰：\n「俎豆之事則嘗聞之，\n軍旅之事未之學也。」\n明日，\n與孔子語，\n見蜚鴈，\n仰視之，\n色不在孔子。\n孔子遂行，\n復如陳。\n\n夏，\n衛靈公卒，\n立孫輒，\n是為衛出公。\n六月，\n趙鞅內太子蒯聵于戚。\n陽虎使太子絻，\n八人衰絰，\n偽自衛迎者，\n哭而入，\n遂居焉。\n冬，蔡遷于州來。\n是歲魯哀公三年，\n而孔子年六十矣。\n齊助衛圍戚，\n以衛太子蒯聵在故也。\n\n夏，\n魯桓釐廟燔，\n南宮敬叔救火。\n孔子在陳，\n聞之，\n曰：\n「災必於桓釐廟乎？」\n已而果然。\n\n秋，\n季桓子病，\n輦而見魯城，\n喟然歎曰：\n「昔此國幾興矣，\n以吾獲罪於孔子，\n故不興也。」\n顧謂其嗣康子曰：\n「我即死，\n若必相魯；\n相魯，\n必召仲尼。」\n後數日，\n桓子卒，\n康子代立。\n已葬，\n欲召仲尼。\n公之魚曰：\n「昔吾先君用之不終，\n終為諸侯笑。\n今又用之，\n不能終，\n是再為諸侯笑。」\n康子曰：\n「則誰召而可？」\n曰：\n「必召冉求。」\n於是使使召冉求。\n冉求將行，\n孔子曰：\n「魯人召求，\n非小用之，\n將大用之也。」\n是日，\n孔子曰：\n「歸乎歸乎！\n吾黨之小子狂簡，\n斐然成章，\n吾不知所以裁之。」\n子贛知孔子思歸，\n送冉求，\n因誡曰\n「即用，\n以孔子為招」\n云。\n\n冉求既去，\n明年，\n孔子自陳遷于蔡。\n蔡昭公將如吳，\n吳召之也。\n前昭公欺其臣遷州來，\n後將往，\n大夫懼復遷，\n公孫翩射殺昭公。\n楚侵蔡。\n秋，齊景公卒。\n\n明年，\n孔子自蔡如葉。\n葉公問政，\n孔子曰：\n「政在來遠附邇。」\n他日，\n葉公問孔子於子路，\n子路不對。\n孔子聞之，\n曰：\n「由，\n爾何不對曰\n『其為人也，\n學道不倦，\n誨人不厭，\n發憤忘食，\n樂以忘憂，\n不知老之將至』\n云爾。」\n\n去葉，\n反于蔡。\n長沮、\n桀溺耦而耕，\n孔子以為隱者，\n使子路問津焉。\n長沮曰：\n「彼執輿者為誰？」\n子路曰：\n「為孔丘。」\n曰：\n「是魯孔丘與？」\n曰：\n「然。」\n曰：\n「是知津矣。」\n桀溺謂子路曰：\n「子為誰？」\n曰：\n「為仲由。」\n曰：\n「子，\n孔丘之徒與？」\n曰：\n「然。」\n桀溺曰：\n「悠悠者天下皆是也，\n而誰以易之？\n且與其從辟人之士，\n豈若從辟世之士哉！」\n耰而不輟。\n子路以告孔子，\n孔子憮然曰：\n「鳥獸不可與同群。\n天下有道，\n丘不與易也。」\n\n他日，\n子路行，\n遇荷蓧丈人，\n曰：\n「子見夫子乎？」\n丈人曰：\n「四體不勤，\n五穀不分，\n孰為夫子！」\n植其杖而芸。\n子路以告，\n孔子曰：\n「隱者也。」\n復往，\n則亡。\n\n孔子遷于蔡三歲，\n吳伐陳。\n楚救陳，\n軍于城父。\n聞孔子在陳蔡之閒，\n楚使人聘孔子。\n孔子將往拜禮，\n陳蔡大夫謀曰：\n「孔子賢者，\n所刺譏皆中諸侯之疾。\n今者久留陳蔡之閒，\n諸大夫所設行皆非仲尼之意。\n今楚，\n大國也，\n來聘孔子。\n孔子用於楚，\n則陳蔡用事大夫危矣。」\n於是乃相與發徒役圍孔子於野。\n不得行，\n絕糧。\n從者病，\n莫能興。\n孔子講誦弦歌不衰。\n子路慍見曰：\n「君子亦有窮乎？」\n孔子曰：\n「君子固窮，\n小人窮斯濫矣。」\n\n子貢色作。\n孔子曰：\n「賜，\n爾以予為多學而識之者與？」\n曰：\n「然。\n非與？」\n孔子曰：\n「非也。\n予一以貫之。」\n\n孔子知弟子有慍心，\n乃召子路而問曰：\n「《詩》云\n『匪兕匪虎，\n率彼曠野』。\n吾道非邪？\n吾何為於此？」\n子路曰：\n「意者吾未仁邪？\n人之不我信也。\n意者吾未知邪？\n人之不我行也。」\n孔子曰：\n「有是乎！\n由，譬使仁者而必信，\n安有伯夷、\n叔齊？\n使知者而必行，\n安有王子比干？」\n\n子路出，\n子貢入見。\n孔子曰：\n「賜，\n《詩》云\n『匪兕匪虎，\n率彼曠野』。\n吾道非邪？\n吾何為於此？」\n子貢曰：\n「夫子之道至大也，\n故天下莫能容夫子。\n夫子蓋少貶焉？」\n孔子曰：\n「賜，\n良農能稼而不能為穡，\n良工能巧而不能為順。\n君子能脩其道，\n綱而紀之，\n統而理之，\n而不能為容。\n今爾不脩爾道而求為容。\n賜，而志不遠矣！」\n\n子貢出，\n顏回入見。\n孔子曰：\n「回，\n《詩》云\n『匪兕匪虎，\n率彼曠野』。\n吾道非邪？\n吾何為於此？」\n顏回曰：\n「夫子之道至大，\n故天下莫能容。\n雖然，\n夫子推而行之，\n不容何病，\n不容然後見君子！\n夫道之不脩也，\n是吾醜也。\n夫道既已大脩而不用，\n是有國者之醜也。\n不容何病，\n不容然後見君子！」\n孔子欣然而笑曰：\n「有是哉顏氏之子！\n使爾多財，\n吾為爾宰。」\n\n於是使子貢至楚。\n楚昭王興師迎孔子，\n然後得免。\n\n昭王將以書社地七百里封孔子。\n楚令尹子西曰：\n「王之使使諸侯有如子貢者乎？\n曰：\n「無有。」\n「王之輔相有如顏回者乎？」\n曰：\n「無有。」\n「王之將率有如子路者乎？」\n曰：\n「無有。」\n「王之官尹有如宰予者乎？」\n曰：\n「無有。」\n「且楚之祖封於周，\n號為子男五十里。\n今孔丘述三五之法，\n明周召之業，\n王若用之，\n則楚安得世世堂堂方數千里乎？\n夫文王在豐，\n武王在鎬，\n百里之君卒王天下。\n今孔兵得據土壤，\n賢弟子為佐，\n非楚之福也。」\n昭王乃止。\n其秋，\n楚昭王卒于城父。\n\n楚狂接輿歌而過孔子，\n曰：\n「鳳兮鳳兮，\n何德之衰！\n往者不可諫兮，\n來者猶可追也！\n已而已而，\n今之從政者殆而！」\n孔子下，\n欲與之言。\n趨而去，\n弗得與之言。\n\n於是孔子自楚反乎衛。\n是歲也，\n孔子年六十三，\n而魯哀公六年也。\n\n其明年，\n吳與魯會繒，\n徵百牢。\n太宰嚭召季康子。\n康子使子貢往，\n然後得已。\n\n孔子曰：\n「魯衛之政，\n兄弟也。」\n是時，\n衛君輒父不得立，\n在外，\n諸侯數以為讓。\n而孔子弟子多仕於衛，\n衛君欲得孔子為政。\n子路曰：\n「衛君待子而為政，\n子將奚先？」\n孔子曰：\n「必也正名乎！」\n子路曰：\n「有是哉，\n子之迂也！\n何其正也？」\n孔子曰：\n「野哉由也！\n夫名不正則言不順，\n言不順則事不成，\n事不成則禮樂不興，\n禮樂不興則刑罰不中，\n刑罰不中則民無所錯手足矣。\n夫君子為之必可名，\n言之必可行。\n君子於其言，\n無所苟而已矣。」\n\n其明年，\n冉有為季氏將師，\n與齊戰於郎，\n克之。\n季康子曰：\n「子之於軍旅，\n學之乎？\n性之乎？」\n冉有曰：\n「學之於孔子。」\n季康子曰：\n「孔子何如人哉？」\n對曰：\n「用之有名；\n播之百姓，\n質諸鬼神而無憾。\n求之至於此道，\n雖累千社，\n夫子不利也。」\n康子曰：\n「我欲召之，\n可乎？」\n對曰：\n「欲召之，\n則毋以小人固之，\n則可矣。」\n而衛孔文子將攻太叔，\n問策於仲尼。\n仲尼辭不知，\n退而命載而行，\n曰：\n「鳥能擇木，\n木豈能擇鳥乎！」\n文子固止。\n會季康子逐公華、\n公賓、\n公林，\n以幣迎孔子，\n孔子歸魯。\n\n孔子之去魯凡十四歲而反乎魯。\n\n魯哀公問政，\n對曰：\n「政在選臣。」\n季康子問政，\n曰：\n「舉直錯諸枉，\n則枉者直。」\n康子患盜，\n孔子曰：\n「苟子之不欲，\n雖賞之不竊。」\n然魯終不能用孔子，\n孔子亦不求仕。\n\n孔子之時，\n周室微而禮樂廢，\n《詩書》缺。\n追迹三代之禮，\n序《書傳》，\n上紀唐虞之際，\n下至秦繆，\n編次其事。\n曰：\n「夏禮吾能言之，𣏌\n不足徵也。\n殷禮吾能言之，\n宋不足徵也。\n足，則吾能徵之矣。」\n觀殷夏所損益，\n曰：\n「後雖百世可知也，\n以一文一質。\n周監二代，\n郁郁乎文哉。\n吾從周。」\n故《書傳》、\n《禮記》自孔氏。\n\n孔子語魯大師：\n「樂其可知也。\n始作翕如，\n縱之純如，\n皦如，\n繹如也，\n以成。」\n「吾自衛反魯，\n然後樂正，\n《雅》《頌》各得其所。」\n\n古者《詩》三千餘篇，\n及至孔子，\n去其重，\n取可施於禮義，\n上采契后稷，\n中述殷周之盛，\n至幽厲之缺，\n始於衽席，\n故曰：\n「《關雎》之亂以為《風》始，\n《鹿鳴》為《小雅》始，\n《文王》為《大雅》始，\n《清廟》為《頌始》」。\n三百五篇孔子皆弦歌之，\n以求合《韶》《武》《雅》《頌》之音。\n禮樂自此可得而述，\n以備王道，\n成六藝。\n\n孔子晚而喜《易》，\n序《彖》、\n《繫》、\n《象》、\n《說卦》、\n《文言》。\n讀《易》，\n韋編三絕。\n曰：\n「假我數年，\n若是，\n我於《易》則彬彬矣。」\n\n孔子以詩書禮樂教，\n弟子蓋三千焉，\n身通六藝者七十有二人。\n如顏濁鄒之徒，\n頗受業者甚眾。\n\n孔子以四教：\n文，行，\n忠，信。\n絕四：\n毋意，\n毋必，\n毋固，\n毋我。\n所慎：\n齊，戰，\n疾。子罕言利與命與仁。\n不憤不啟，\n舉一隅不以三隅反，\n則弗復也。\n\n其於鄉黨，\n恂恂似不能言者。\n其於宗廟朝廷，\n辯辯言，\n唯謹爾。\n朝，與上大夫言，\n誾誾如也；\n與下大夫言，\n侃侃如也。\n\n入公門，\n鞠躬如也；\n趨進，\n翼如也。\n君召使儐，\n色勃如也。\n君命召，\n不俟駕行矣。\n\n魚餒，\n肉敗，\n割不正，\n不食。\n席不正，\n不坐。\n食於有喪者之側，\n未嘗飽也。\n\n是日哭，\n則不歌。\n見齊衰、\n瞽者，\n雖童子必變。\n\n「三人行，\n必得我師。」\n「德之不脩，\n學之不講，\n聞義不能徙，\n不善不能改，\n是吾憂也。」\n使人歌，\n善，則使復之，\n然后和之。\n\n子不語：\n怪，力，\n亂，神。\n\n子貢曰：\n「夫子之文章，\n可得聞也。\n夫子言天道與性命，\n弗可得聞也已。」\n顏淵喟然歎曰：\n「仰之彌高，\n鑽之彌堅。\n瞻之在前，\n忽焉在後。\n夫子循循然善誘人，\n博我以文，\n約我以禮，\n欲罷不能。\n既竭我才，\n如有所立，\n卓爾。\n雖欲從之，\n蔑由也已。」\n達巷黨人曰：\n「大哉孔子，\n博學而無所成名。」\n子聞之曰：\n「我何執？\n執御乎？\n執射乎？\n我執御矣。」\n牢曰：\n「子云\n『不試，\n故藝』。」\n\n魯哀公十四年春，\n狩大野。\n叔孫氏車子鉏商獲獸，\n以為不祥。\n仲尼視之，\n曰：\n「麟也。」\n取之。\n曰：\n「河不出圖，\n雒不出書，\n吾已矣夫！」\n顏淵死，\n孔子曰：\n「天喪予！」\n及西狩見麟，\n曰：\n「吾道窮矣！」\n喟然歎曰：\n「莫知我夫！」\n子貢曰：\n「何為莫知子？」\n子曰：\n「不怨天，\n不尤人，\n下學而上達，\n知我者其天乎！」\n\n「不降其志，\n不辱其身，\n伯夷、\n叔齊乎！」\n謂\n「柳下惠、\n少連降志辱身矣」。\n謂\n「虞仲、\n夷逸隱居放言，\n行中清，\n廢中權」。\n「我則異於是，\n無可無不可。」\n\n子曰：\n「弗乎弗乎，\n君子病沒世而名不稱焉。\n吾道不行矣，\n吾何以自見於後世哉？」\n乃因史記作《春秋》，\n上至隱公，\n下訖哀公十四年，\n十二公。\n據魯，\n親周，\n故殷，\n運之三代。\n約其文辭而指博。\n故吳楚之君自稱王，\n而《春秋》貶之曰\n「子」；\n踐土之會實召周天子，\n而《春秋》諱之曰\n「天王狩於河陽」：\n推此類以繩當世。\n貶損之義，\n後有王者舉而開之。\n《春秋》之義行，\n則天下亂臣賊子懼焉。\n\n孔子在位聽訟，\n文辭有可與人共者，\n弗獨有也。\n至於為《春秋》，\n筆則筆，\n削則削，\n子夏之徒不能贊一辭。\n弟子受《春秋》，\n孔子曰：\n「後世知丘者以《春秋》，\n而罪丘者亦以《春秋》。」\n\n明歲，\n子路死於衛。\n孔子病，\n子貢請見。\n孔子方負杖逍遙於門，\n曰：\n「賜，\n汝來何其晚也？」\n孔子因歎，\n歌曰：\n「太山壞乎！\n梁柱摧乎！\n哲人萎乎！」\n因以涕下。\n謂子貢曰：\n「天下無道久矣，\n莫能宗予。\n夏人殯於東階，\n周人於西階，\n殷人兩柱閒。\n昨暮予夢坐奠兩柱之閒，\n予始殷人也。」\n後七日卒。\n\n孔子年七十三，\n以魯哀公十六年四月己丑卒。\n\n哀公誄之曰：\n「旻天下弔，\n不憖遺一老，\n俾屏余一人以在位，\n煢煢余在疚。\n嗚呼哀哉！\n尼父，\n毋自律！」\n子貢曰：\n「君其不沒於魯乎！\n夫子之言曰：\n『禮失則昏，\n名失則愆。\n失志為昏，\n失所為愆。』\n生不能用，\n死而誄之，\n非禮也。\n稱\n『余一人』，\n非名也。」\n\n孔子葬魯城北泗上，\n弟子皆服三年。\n三年心喪畢，\n相訣而去，\n則哭，\n各復盡哀；\n或復留。\n唯子贛廬於冢上，\n凡六年，\n然後去。\n弟子及魯人往從冢而家者百有餘室，\n因命曰孔里。\n魯世世相傳以歲時奉祠孔子冢，\n而諸儒亦講禮鄉飲大射於孔子冢。\n孔子冢大一頃。\n故所居堂弟子內，\n後世因廟藏孔子衣冠琴車書，\n至于漢二百餘年不絕。\n高皇帝過魯，\n以太牢祠焉。\n諸侯卿相至，\n常先謁然後從政。\n\n孔子生鯉，\n字伯魚。\n伯魚年五十，\n先孔子死。\n\n伯魚生伋，\n字子思，\n年六十二。\n嘗困於宋。\n子思作《中庸》。\n\n子思生白，\n字子上，\n年四十七。\n子上生求，\n字子家，\n年四十五。\n子家生箕，\n字子京，\n年四十六。\n子京生穿，\n字子高，\n年五十一。\n子高生子慎，\n年五十七，\n嘗為魏相。\n\n子慎生鮒，\n年五十七，\n為陳王涉博士，\n死於陳下。\n\n鮒弟子襄，\n年五十七。\n嘗為孝惠皇帝博士，\n遷為長沙太守。\n長九尺六寸。\n\n子襄生忠，\n年五十七。\n忠生武，\n武生延年及安國。\n安國為今皇帝博士，\n至臨淮太守，\n蚤卒。\n安國生卬，\n卬生驩。\n\n太史公曰：\n《詩》有之：\n「高山仰止，\n景行行止。」\n雖不能至，\n然心鄉往之。\n余讀孔氏書，\n想見其為人。\n適魯，\n觀仲尼廟堂車服禮器，\n諸生以時習禮其家，\n余祗迴留之不能去云。\n天下君王至于賢人眾矣，\n當時則榮，\n沒則已焉。\n孔子布衣，\n傳十餘世，\n學者宗之。\n自天子王侯，\n中國言《六藝》者折中於夫子，\n可謂至聖矣！\n\n4.18《陳涉世家第十八》\n\n陳勝者，\n陽城人也，\n字涉。\n吳廣者，\n陽夏人也。\n字叔。\n陳涉少時，\n嘗與人傭耕，\n\n輟耕之壟上，\n悵恨久之，\n曰：\n「苟富貴，\n無相忘。」\n庸者笑而應曰：\n「若為庸耕，\n何富貴也？」\n陳涉太息曰：\n「嗟乎，\n燕雀安知鴻鵠之志哉！」\n二世元年七月，\n發閭左適戍漁陽，\n九百人屯大澤鄉。\n陳勝、吳廣皆次當行，\n為屯長。\n會天大雨，\n道不通，\n\n度已失期。\n失期，法皆斬。\n陳勝、吳廣乃謀曰：\n「今亡亦死，\n舉大計亦死，\n等死，\n死國可乎？」\n陳勝曰：「天下苦秦久矣。\n\n吾聞二世少子也，\n不當立，\n當立者乃公子扶蘇。\n扶蘇以數諫故，\n上使外將兵。\n今或聞無罪，\n二世殺之。\n百姓多聞其賢，\n未知其死也。\n\n項燕為楚將，\n數有功，\n愛士卒，\n楚人憐之。\n或以為死，\n或以為亡。\n\n今誠以吾眾詐\n自稱公子扶蘇、項燕，\n為天下唱，\n宜多應者。」\n吳廣以為然。\n乃行卜。\n卜者知其指意，\n曰：\n\n「足下事皆成，有功。\n然足下卜之鬼乎！」\n陳勝、吳廣喜，\n念鬼，\n曰：\n「此教我先威\n眾耳。」\n乃丹書帛曰\n「陳勝王」，\n置人所罾魚腹中。\n\n卒買魚烹食，\n得魚腹中書，\n固以怪之矣。\n又閒令吳廣\n之次所旁叢祠中，\n\n夜篝火，\n狐鳴呼曰\n「大楚興，\n陳勝王」。\n卒皆夜驚恐。\n旦日，\n卒中往往語，\n皆指目陳勝。\n\n吳廣素愛人，\n士卒多為用者。\n將尉醉，\n廣故數言\n欲亡，\n忿恚尉，\n令辱之，\n以激怒其眾。\n\n尉果笞廣。\n尉劍挺，\n廣起，\n奪而殺尉。\n陳勝佐之，\n并殺兩尉。\n召令徒屬曰：\n\n「公等遇雨，\n皆已失期，\n失期當斬。\n藉弟令毋斬，\n而戍死者固十六七。\n且壯士不死即已，\n死即舉大名耳，\n王侯將相寧有種乎！」\n\n徒屬皆曰：\n「敬受命。」\n乃詐稱公子扶蘇、項燕，\n從民欲也。\n袒右，\n稱大楚。\n為壇而盟，\n祭以尉首。\n\n陳勝自立為將軍，\n吳廣為都尉。\n攻大澤鄉，\n收而攻蘄。\n蘄下，\n乃令符離人葛嬰將兵\n徇蘄以東。\n攻銍、酇、苦、柘、譙\n皆下之。\n\n行收兵。\n比至陳，\n車六七百乘，\n騎千餘，\n卒數萬人。\n攻陳，\n陳守令\n皆不在，\n獨守丞\n與戰譙門中。\n\n弗勝，\n守丞死，\n乃入據陳。\n數日，\n號令召三老、\n豪傑\n與皆來會計事。\n三老、豪傑皆曰：\n\n「將軍身被堅執銳，\n伐無道，\n誅暴秦，\n復立楚國之社稷，\n功宜為王。」\n陳涉乃立為土，\n號為張楚。\n\n當此時，\n諸郡縣\n苦秦吏者，\n皆刑其長吏，\n殺之以應陳涉。\n乃以吳叔為假王，\n監諸將\n以西擊滎陽。\n\n令陳人武臣、張耳、陳餘\n徇趙地，\n令汝陰人鄧宗\n徇九江郡。\n當此時，\n楚兵數千人\n為聚者，\n不可勝數。\n\n葛嬰\n至東城，\n立襄彊為楚王。\n嬰後聞陳王已立，\n因殺襄彊，\n還報。至陳，\n陳王誅殺葛嬰。\n陳王令魏人周市北\n徇魏地。\n\n吳廣圍滎陽。\n李由為三川守，\n守滎陽，\n吳叔弗能下。\n陳王徵國之豪傑\n與計，\n以上蔡人房君蔡賜\n為上柱國。\n\n周文，\n陳之賢人也，\n嘗為項燕軍視日，\n事春申君，\n自言習兵，\n陳王與之將軍印，\n西擊秦。\n\n行收兵至關，\n車千乘，\n卒數十萬，\n至戲，軍焉。\n秦令少府章邯免\n酈山徒、人奴產子生，\n悉發以擊楚大軍，\n\n盡敗之。\n周文敗，走出關，\n止次曹陽二三月。\n章邯追敗之，\n復走次澠池十餘日。\n章邯擊，大破之。\n周文自剄，\n軍遂不戰。\n\n武臣到邯鄲，\n自立為趙王，\n陳餘為大將軍，\n張耳、召騷為左右丞相。\n陳王怒，\n捕繫武臣等家室，\n欲誅之。\n\n柱國曰：\n「秦未卜\n而誅趙王將相家屬，\n此生一秦也。\n不如因\n而立之。」\n\n陳王乃遣使者\n賀趙，\n而徙擊武臣等家屬宮中，\n而封耳子張敖為成都君，\n趣趙兵亟入關。\n趙王將相相與謀曰：\n\n「王王趙，非楚意也。\n楚已誅秦，\n必加兵於趙。\n計莫如毋西兵，\n使使北徇燕地\n以自廣也。\n趙南據大河，\n北有燕、代，\n楚雖勝秦，\n\n不敢制趙。\n若楚不勝秦，\n必重趙。\n趙乘秦之獘，\n可以得志於天下。」\n趙王以為然\n因不西兵，\n而遣\n故上谷卒史韓廣\n將兵北徇燕地。\n\n燕故貴人豪傑謂韓廣曰：\n「楚已立王，\n趙又已立王。\n燕雖小，\n亦萬乘之國也，\n願將軍立為燕王。」\n韓廣曰：\n「廣母在趙，\n不可。」\n\n燕人曰：\n「趙方西憂秦，\n南憂楚，\n其力不能禁我。\n且以楚之彊，\n不敢害趙王將相之家，\n趙獨安敢害將軍之家！」\n韓廣以為然，\n乃自立為燕王。\n居數月，\n趙奉燕王母\n及家屬歸之燕。\n\n當此之時，\n諸將之徇地者，\n不可勝數。\n周市北徇地至狄，\n狄人田儋殺狄令，\n自立為齊王，\n以齊反擊周市。\n市軍散，\n還至魏地，\n\n欲立魏後故甯陵君\n咎為魏王。\n時咎在陳王所，\n不得之魏。\n魏地已定，\n欲相與立周市為魏王，\n周市不肯。\n使者五反，\n陳王乃立甯陵君咎為魏王，\n遣之國。\n周市卒為相。\n\n將軍田臧等\n相與謀曰：\n「周章軍已破矣，\n秦兵旦暮至，\n我圍滎陽城\n弗能下，\n秦軍至，\n必大敗。\n不如少遺兵，\n足以守熒滎陽，\n悉精兵迎秦軍。\n\n今假王驕，\n不知兵權，\n不可與計，\n非誅之，\n事恐敗。」\n因相與矯王令\n以誅吳叔，\n獻其首於陳王。\n\n陳王使使\n賜田臧楚令尹印，\n使為上將。\n田臧乃使諸將李歸等\n守滎陽城，\n自以精兵西迎秦軍\n於敖倉。\n與戰，\n田臧死，\n軍破。\n\n章邯進兵\n擊李歸等滎陽下，\n破之，\n李歸等死。\n\n陽城人鄧說\n將兵居郯，\n章邯別將擊破之，\n鄧說軍散走陳。\n銍人伍徐將兵居許，\n章邯擊破之，\n伍徐軍皆散走陳。\n陳王誅鄧說。\n\n陳王初立時，\n陵人秦嘉、銍人董緤、\n符離人朱雞石、取慮人鄭布、\n徐人丁疾等皆特起，\n將兵圍東海守慶於郯。\n陳王聞，\n乃使武平君畔為將軍，\n監郯下軍。\n\n秦嘉不受命，\n嘉自立為大司馬，\n惡屬武平君。\n告軍吏曰：\n「武平君年少，\n不知兵事，\n勿聽！」\n因矯以王命\n殺武平君畔。\n\n章邯已破伍徐，\n擊陳，\n柱國房君死。\n章邯又進兵擊陳西張賀軍。\n陳王出監戰，\n軍破，\n張賀死。\n\n臘月，\n陳王之汝陰，\n還至下城父，\n其御莊賈殺\n以降秦。\n陳勝葬碭，\n謚曰隱王。\n\n陳王故涓人將軍呂臣\n為倉頭軍，\n起新陽，\n攻陳下之，\n殺莊賈，\n復以陳為楚。\n\n初，陳王至陳，\n令銍人宋留將兵\n定南陽，\n入武關。\n留已徇南陽，\n聞陳王死，\n南陽復為秦。\n\n宋留不能入武關，\n乃東至新蔡，\n遇秦軍，\n宋留以軍降秦。\n秦傳留至咸陽，\n車裂留以徇。\n\n秦嘉等聞陳王軍破\n出走，\n乃立景駒為楚王，\n引兵之方與，\n欲擊秦軍定陶下。\n使公孫慶\n使齊王，\n欲與并力俱進。\n\n齊王曰：\n「聞陳王戰敗，\n不知其死生，\n楚安得不請而立王！」\n公孫慶曰：\n「齊不請楚\n而立王，\n楚何故請齊而立王！\n且楚首事，\n當令於天下。」\n田儋誅殺公孫慶。\n\n秦左右校復攻陳，\n下之。\n呂將軍走，\n收兵復聚。\n鄱盜當陽君黥布\n之兵相收，\n復擊秦左右校，\n破之青波，\n復以陳為楚。\n會項梁立懷王孫心\n為楚王。\n\n陳勝王凡六月。\n已為王，\n王陳。\n其故人嘗與庸耕者\n聞之，\n之陳，\n扣宮門曰：\n「吾欲見涉。」\n\n宮門令欲縛之。\n自辯數，\n乃置，\n不肯為通。\n陳王出，\n遮道而呼涉。\n陳王聞之，\n乃召見，\n載與俱歸。\n\n入宮，\n見殿屋帷帳，\n客曰：\n「夥頤！\n涉之為王沈沈者！」\n楚人謂多為夥，\n故天下傳之，\n夥涉為王，\n由陳涉始。\n\n客出入愈\n益發舒，\n言陳王故情。\n或說陳王曰：\n「客愚無知，\n顓妄言，\n輕威。」\n\n陳王斬之。\n諸陳王故人\n皆自引去，\n由是無親陳王者。\n陳王以朱房為中正，\n胡武為司過，\n主司群臣。\n\n諸將徇地，至，\n令之不是者，\n繫而罪之，\n以苛察為忠。\n其所不善者，\n弗下吏，\n輒自治之。\n陳王信用之。\n諸將以其故不親附。\n此其所以敗也。\n\n陳勝雖已死，\n其所置遣侯王將相\n竟亡秦，\n由涉首事也。\n高祖時為\n陳涉置守冢三十家碭，\n至今\n血食。\n\n褚先生曰：\n地形險阻，\n所以為固也；\n兵革刑法，\n所以為治也。\n猶未足恃也。\n夫先王以仁義為本，\n而以固塞文法\n為枝葉，\n豈不然哉！\n吾聞賈生之稱曰：\n秦孝公\n據殽函之固，\n擁雍州之地，\n君臣固守，\n以窺周室。\n有席卷天下，\n包舉宇內，\n囊括四海之意，\n并吞八荒之心。\n\n當是時也，\n商君佐之，\n內立法度，\n務耕織，\n修守戰之備；\n外連衡\n而鬭諸侯。\n於是秦人拱手而取西河之外。\n\n孝公既沒，\n惠文王、武王、昭王\n蒙故業，\n因遺策，\n南取漢中，\n西舉巴蜀，\n東割膏腴之地，\n收要害之郡。\n\n諸侯恐懼，\n會盟而謀弱秦。\n不愛珍器重寶肥饒之地，\n以至天下之士。\n合從締交，\n相與為一。\n\n當此之時，\n齊有孟嘗，\n趙有平原，\n楚有秦申，\n魏有信陵：\n此四君者，\n皆明知而忠信，\n寬厚而愛人，\n尊賢而重士。\n約從連衡，\n兼韓、魏、燕、趙、\n宋、衛、中山之眾。\n\n於是六國之士\n有甯越、徐尚、蘇秦、\n杜赫之屬為之謀，\n齊明、周冣、陳軫、邵滑、\n樓緩、翟景、蘇厲、\n樂毅之徒通其意，\n吳起、孫臏、帶他、兒良、\n王廖、田忌、廉頗、\n趙奢之倫制其兵。\n\n嘗以什倍之地，\n百萬之師，\n仰關而攻秦。\n秦人開關而延敵，\n九國之師遁逃\n而不敢進。\n秦無亡矢遺鏃之費，\n而天下固已困矣。\n於是從散約敗，\n爭割地而賂秦。\n\n秦有餘力而制其獘，\n追亡逐北，\n伏尸百萬，\n流血漂櫓，\n因利乘便，\n宰割天下，\n分裂山河，\n彊國請服，\n弱國入朝。\n\n「施及孝文王、莊襄王，\n享國之日淺，\n國家無事。\n\n及至始皇，\n奮六世之餘烈，\n振長策而御宇內，\n吞二周而亡諸侯，\n屐至尊而制六合，\n執敲朴以鞭笞天下，\n威振四海。\n\n南取百越之地，\n以為桂林、象郡，\n百越之君俛首\n係頸，\n委命下吏。\n乃使蒙恬北築長城\n而守藩籬，\n卻匈奴七百餘里，\n胡人不敢南下\n而牧馬，\n士亦不敢貫弓而報怨。\n\n於是廢先王之道，\n燔百家之言，\n以愚黔首。\n墮名城，\n殺豪俊，\n收天下之兵\n聚之咸陽，\n銷鋒鍉，\n鑄以為金人十二，\n以弱天下之民。\n\n然後踐華為城，\n因河為池，\n據億丈之城，\n臨不測之谿\n以為固。\n良將勁弩，\n守要害之處，\n信臣精卒，\n陳利兵而誰何。\n\n天下已定，\n始皇之心，\n自以為關中之固，\n金城千里，\n子孫帝王萬世之業也。\n\n始皇既沒，\n餘威振於殊俗。\n然而陳涉甕牖繩樞之子，\n甿隸之人，\n而遷徙之徒也。\n材能不及中人，\n非有仲尼、墨翟之賢，\n陶朱、猗頓之富也。\n躡足行伍之閒，\n\n俛仰仟佰之中，\n率罷散之卒，\n將數百之眾，\n轉而攻秦。\n斬木為兵，\n揭竿為旗，\n天下雲會響應，\n贏糧而景從，\n山東豪俊遂並起\n而亡秦族矣。\n\n「且天下非小弱也；\n雍州之地，\n殽函之固自若也。\n陳涉之位，\n非尊於齊、楚、燕、\n趙、韓、魏、宋、衛、中山之君也；\n\n鉏耰棘矜，\n非銛於句戟長鎩也；\n適戍之眾，\n非儔於九國之師也；\n深謀遠慮，\n行軍用兵之道，\n非及鄉時之士也。\n\n然而成敗異變，\n功業相反也。\n嘗試使山東之國與陳涉度長絜大，比權量力，則不可同年而語矣。\n\n然而秦以區區之地，\n致萬乘之權，\n抑八州而朝同列，\n百有餘年矣。\n然後以六合為家，\n殽函為宮。\n一夫作難而七廟墮，\n身死人手，\n為天下笑者，\n何也？\n仁義不施，\n而攻守之勢異也。」\n4.19《外戚世家第十九》\n\n自古受命帝王及繼體守文之君，\n非獨內德茂也，\n蓋亦有外戚之助焉。\n夏之興也以塗山，\n而桀之放也以末喜。\n殷之興也以有娀，\n紂之殺也嬖妲己。\n周之興也以姜原及大任，\n而幽王之禽也淫於襃姒。\n故《易》基《乾》《坤》，\n《詩》始《關雎》，\n《書》美釐降，\n《春秋》譏不親迎。\n夫婦之際，\n人道之大倫也。\n禮之用，\n唯婚姻為兢兢。\n夫樂調而四時和，\n陰陽之變，\n萬物之統也。\n可不慎與？\n人能弘道，\n無如命何。\n甚哉，\n妃匹之愛，\n君不能得之於臣，\n父不能得之於子，\n況卑下乎！\n既驩合矣，\n或不能成子姓；\n能成子姓矣，\n或不能要其終；\n豈非命也哉？\n孔子罕稱命，\n蓋難言之也。\n非通幽明之變，\n惡能識乎性命哉？\n\n太史公曰：\n秦以前尚略矣，\n其詳靡得而記焉。\n漢興，\n呂娥姁為高祖正后，\n男為太子。\n及晚節色衰愛弛，\n而戚夫人有寵，\n其子如意幾代太子者數矣。\n及高祖崩，\n呂后夷戚氏，\n誅趙王，\n而高祖後宮唯獨無寵疏遠者得無恙。\n\n呂后長女為宣平侯張敖妻，\n敖女為孝惠皇后。\n呂太后以重親故，\n欲其生子萬方，\n終無子，\n詐取後宮人子為子。\n及孝惠帝崩，\n天下初定未久，\n繼嗣不明。\n於是貴外家，\n王諸呂以為輔，\n而以呂祿女為少帝后，\n欲連固根本牢甚，\n然無益也。\n\n高后崩，\n合葬長陵。\n祿、產等懼誅，\n謀作亂。\n大臣征之，\n天誘其統，\n卒滅呂氏。\n唯獨置孝惠皇后居北宮。\n迎立代王，\n是為孝文帝，\n奉漢宗廟。\n此豈非天邪？\n非天命孰能當之？\n\n薄太后，\n父吳人，\n姓薄氏，\n秦時與故魏王宗家女魏媼通，\n生薄姬，\n而薄父死山陰，\n因葬焉。\n\n及諸侯畔秦，\n魏豹立為魏王，\n而魏媼內其女於魏宮。\n媼之許負所相，\n相薄姬，\n云當生天子。\n是時項羽方與漢王相距滎陽，\n天下未有所定。\n豹初與漢擊楚，\n及聞許負言，\n心獨喜，\n因背漢而畔，\n中立，\n更與楚連和。\n漢使曹參等擊虜魏王豹，\n以其國為郡，\n而薄姬輸織室。\n豹已死，\n漢王入織室，\n見薄姬有色，\n詔內後宮，\n歲餘不得幸。\n始姬少時，\n與管夫人、\n趙子兒相愛，\n約曰：\n「先貴無相忘。」\n已而管夫人、\n趙子兒先幸漢王。\n漢王坐河南宮成皋臺，\n此兩美人相與笑薄姬初時約。\n漢王聞之，\n問其故，\n兩人具以實告漢王。\n漢王心慘然，\n憐薄姬，\n是日召而幸之。\n薄姬曰：\n「昨暮夜妾夢蒼龍據吾腹。」\n高帝曰：\n「此貴徵也，\n吾為女遂成之。」\n一幸生男，\n是為代王。\n其後薄姬希見高祖。\n\n高祖崩，\n諸御幸姬戚夫人之屬，\n呂太后怒，\n皆幽之，\n不得出宮。\n而薄姬以希見故，\n得出，\n從子之代，\n為代王太后。\n太后弟薄昭從如代。\n\n代王立十七年，\n高后崩。\n大臣議立後，\n疾外家呂氏彊，\n皆稱薄氏仁善，\n故迎代王，\n立為孝文皇帝，\n而太后改號曰皇太后，\n弟薄昭封為軹侯。\n\n薄太后母亦前死，\n葬櫟陽北。\n於是乃追尊薄父為靈文侯，\n會稽郡置園邑三百家，\n長丞已下吏奉守冢，\n寢廟上食祠如法。\n而櫟陽北亦置靈文侯夫人園，\n如靈文侯園儀。\n薄太后以為母家魏王後，\n早失父母，\n其秦薄太后諸魏有力者，\n於是召復魏氏，\n賞賜各以親疏受之。\n薄氏侯者凡一人。\n\n薄太后後文帝二年，\n以孝景帝前二年崩，\n葬南陵。\n以呂后會葬長陵，\n故特自起陵，\n近孝文皇帝霸陵。\n\n竇太后，\n趙之清河觀津人也。\n呂太后時，\n竇姬以良家子入宮侍太后。\n太后出宮人以賜諸王，\n各五人，\n竇姬與在行中。\n竇姬家在清河，\n欲如趙近家，\n請其主遣宦者吏：\n「必置我籍趙之伍中。」\n宦者忘之，\n誤置其籍代伍中。\n籍奏，\n詔可，\n當行。\n竇姬涕泣，\n怨其宦者，\n不欲往，\n相彊，\n乃肯行。\n至代，\n代王獨幸竇姬，\n生女嫖，\n後生兩男。\n而代王王后生四男。\n先代王未入立為帝而王后卒。\n及代王立為帝，\n而王后所生四男更病死。\n孝文帝立數月，\n公卿請立太子，\n而竇姬長男最長，\n立為太子。\n立竇姬為皇后，\n女嫖為長公主。\n其明年，\n立少子武為代王，\n已而又徙梁，\n是為梁孝王。\n\n竇皇后親蚤卒，\n葬觀津。\n於是薄太后乃詔有司，\n追尊竇后父為安成侯，\n母曰安成夫人。\n令清河置園邑二百家，\n長丞奉守，\n比靈文園法。\n\n竇皇后兄竇長君，\n弟曰竇廣國，\n字少君。\n少君年四五歲時，\n家貧，\n為人所略賣，\n其家不知其處。\n傳十餘家，\n至宜陽，\n為其主入山作炭，\n暮臥岸下百餘人，\n岸崩，\n盡壓殺臥者，\n少君獨得脫，\n不死。\n自卜數日當為侯，\n從其家之長安。\n聞竇皇后新立，\n家在觀津，\n姓竇氏。\n廣國去時雖小，\n識其縣名及姓，\n又常與其姊採桑墮，\n用為符信，\n上書自陳。\n竇皇后言之於文帝，\n召見，\n問之，\n具言其故，\n果是。\n又復問他何以為驗？\n對曰：\n「姊去我西時，\n與我決於傳舍中，\n丐沐沐我，\n請食飯我，\n乃去。」\n於是竇后持之而泣，\n泣涕交橫下。\n侍御左右皆伏地泣，\n助皇后悲哀。\n乃厚賜田宅金錢，\n封公昆弟，\n家於長安。\n\n絳侯、\n灌將軍等曰：\n「吾屬不死，\n命乃且縣此兩人。\n兩人所出微，\n不可不為擇師傅賓客，\n又復效呂氏大事也。」\n於是乃選長者士之有節行者與居。\n竇長君、\n少君由此為退讓君子，\n不敢以尊貴驕人。\n\n竇皇后病，\n失明。\n文帝幸邯鄲慎夫人、\n尹姬，\n皆毋子。\n孝文帝崩，\n孝景帝立，\n乃封廣國為章武侯。\n長君前死，\n封其子彭祖為南皮侯。\n吳楚反時，\n竇太后從昆弟子竇嬰，\n任俠自喜，\n將兵，\n以軍功為魏其侯。\n竇氏凡三人為侯。\n\n竇太后好黃帝、\n老子言，\n帝及太子諸竇不得不讀《黃帝》、\n《老子》，\n尊其術。\n\n竇太后後孝景帝六歲崩，\n合葬霸陵。\n遺詔盡以東宮金錢財物賜長公主嫖。\n\n王太后，\n槐里人，\n母曰臧兒。\n臧兒者，\n故燕王臧荼孫也。\n臧兒嫁為槐里王仲妻，\n生男曰信，\n與兩女。\n而仲死，\n臧兒更嫁長陵田氏，\n生男蚡、\n勝。臧兒長女嫁為金王孫婦，\n生一女矣，\n而臧兒卜筮之，\n曰兩女皆當貴。\n因欲奇兩女，\n乃奪金氏。\n金氏怒，\n不肯予決，\n乃內之太子宮。\n太子幸愛之，\n生三女一男。\n男方在身時，\n王美人夢日入其懷。\n以告太子，\n太子曰：\n「此貴徵也。」\n未生而孝文帝崩，\n孝景帝即位，\n王夫人生男。\n\n先是臧兒又入其少女兒姁，\n兒姁生四男。\n\n景帝為太子時，\n薄太后以薄氏女為妃。\n及景帝立，\n立妃曰薄皇后。\n皇后毋子，\n毋寵。\n薄太后崩，\n廢薄皇后。\n\n景帝長男榮，\n其母栗姬。\n栗姬，\n齊人也。\n立榮為太子。\n長公主嫖有女，\n欲予為妃。\n栗姬妒，\n而景帝諸美人皆因長公主見景帝，\n得貴幸，\n皆過栗姬，\n栗姬日怨怒，\n謝長公主，\n不許。\n長公主欲予王夫人，\n王夫人許之。\n長公主怒，\n而日讒栗姬短於景帝曰：\n「栗姬與諸貴夫人幸姬會，\n常使侍者祝唾其背，\n挾邪媚道。」\n景帝以故望之。\n\n景帝嘗體不安，\n心不樂，\n屬諸子為王者於栗姬，\n曰：\n「百歲後，\n善視之。」\n栗姬怒，\n不肯應，\n言不遜。\n景帝恚，\n心嗛之而未發也。\n\n長公主日譽王夫人男之美，\n景帝亦賢之，\n又有曩者所夢日符，\n計未有所定。\n王夫人知帝望栗姬，\n因怒未解，\n陰使人趣大臣立栗姬為皇后。\n大行奏事畢，\n曰：\n「『子以母貴，\n母以子貴』，\n今太子母無號，\n宜立為皇后。」\n景帝怒曰：\n「是而所宜言邪！」\n遂案誅大行，\n而廢太子為臨江王。\n栗姬愈恚恨，\n不得見，\n以憂死。\n卒立王夫人為皇后，\n其男為太子，\n封皇后兄信為蓋侯。\n\n景帝崩，\n太子襲號為皇帝。\n尊皇太后母臧兒為平原君。\n封田蚡為武安侯，\n勝為周陽侯。\n\n景帝十三男，\n一男為帝，\n十二男皆為王。\n而兒姁早卒，\n其四子皆為王。\n王太后長女號曰平陽公主，\n次為南宮公主，\n次為林慮公主。\n\n蓋侯信好酒。\n田蚡、\n勝貪，\n巧於文辭。\n王仲蚤死，\n葬槐里，\n追尊為共侯，\n置園邑二百家。\n及平原君卒，\n從田氏葬長陵，\n置園比共侯園。\n而王太后後孝景帝十六歲，\n以元朔四年崩，\n合葬陽陵。\n王太后家凡三人為侯。\n\n衛皇后字子夫，\n生微矣。\n蓋其家號曰衛氏，\n出平陽侯邑。\n子夫為平陽主謳者。\n武帝初即位，\n數歲無子。\n平陽主求諸良家子女十餘人，\n飾置家。\n武帝袚霸上還，\n因過平陽主。\n主見所侍美人，\n上弗說。\n既飲，\n謳者進，\n上望見，\n獨說衛子夫。\n是日，\n武帝起更衣，\n子夫侍尚衣軒中，\n得幸。\n上還坐，\n驩甚，\n賜平陽主金千斤。\n主因奏子夫奉送入宮。\n子夫上車，\n平陽主拊其背曰：\n「行矣，\n彊飯，\n勉之！\n即貴，\n無相忘。」\n入宮歲餘，\n竟不復幸。\n武帝擇宮人不中用者，\n斥出歸之。\n衛子夫得見，\n涕泣請出。\n上憐之，\n復幸，\n遂有身，\n尊寵日隆。\n召其兄衛長君弟青為侍中。\n而子夫後大幸，\n有寵，\n凡生三女一男。\n男名據。\n\n初，\n上為太子時，\n娶長公主女為妃。\n立為帝，\n妃立為皇后，\n姓陳氏，\n無子。\n上之得為嗣，\n大長公主有力焉，\n以故陳皇后驕貴。\n聞衛子夫大幸，\n恚，幾死者數矣。\n上愈怒。\n陳皇后挾婦人媚道，\n其事頗覺，\n於是廢陳皇后，\n而立衛子夫為皇后。\n\n陳皇后母大長公主，\n景帝姊也，\n數讓武帝姊平陽公立曰：\n「帝非我不得立，\n已而棄損吾女，\n臺何不自喜而倍本乎！」\n平陽公主曰：\n「用無子故廢耳。」\n陳皇后求子，\n與醫錢凡九千萬，\n然竟無子。\n\n衛子夫已立為皇后，\n先是衛長君死，\n乃以衛青為將軍，\n擊胡有功，\n封為長平侯。\n青三子在襁褓中，\n皆封為死侯。\n及衛皇后所謂姊衛少兒，\n少兒生子霍去病，\n以軍功封冠軍侯，\n號驃騎將軍。\n青號大將軍。\n立衛皇后子據為太子。\n衛氏枝屬以軍功起家，\n五人為侯。\n\n及衛后色衰，\n趙之王夫人幸，\n有子，\n為齊王。\n\n王夫人蚤卒。\n而中山李夫人有寵，\n有男一人，\n為昌邑王。\n\n李夫人蚤卒，\n其兄李延年以音幸，\n號協律。\n協律者，\n故倡也。\n兄弟皆坐姦，\n族。是時其長兄廣利為貳師將軍，\n伐大宛，\n不及誅，\n還，而上既夷李氏，\n後憐其家，\n乃封為海西侯。\n\n他姬子二人為燕王、\n廣陵王。\n其母無寵，\n以憂死。\n\n及李夫人卒，\n則有尹婕妤之屬，\n更有寵。\n然皆以倡見，\n非王侯有土之士女，\n不可以配人主也。\n\n褚先生曰：\n臣為郎時，\n問習漢家故事者鍾離生。\n曰：王太后在民閒時所生女者，\n父為金王孫。\n王孫已死，\n景帝崩後，\n武帝已立，\n王太后獨在。\n而韓王孫名嫣素得幸武帝，\n承閒白言太后有女在長陵也。\n武帝曰：\n「何不蚤言！」\n乃使使往先視之，\n在其家。\n武帝乃自往迎取之。\n蹕道，\n先驅旄騎出棋城門，\n乘輿馳至長陵。\n當小市西入里，\n里門閉，\n暴開門，\n乘輿直入此里，\n通至金氏門外止，\n使武騎圍其宅，\n為其亡走，\n身自往取不得也。\n即使左右群臣入呼求之。\n家人驚恐，\n女亡匿內中床下。\n扶持出門，\n令拜謁。\n武帝下車泣曰：\n「嚄！\n大姊，\n何藏之深也！」\n詔副車載之，\n迴車馳還，\n而直入長樂宮。\n行詔門著引藉，\n通到謁太后。\n太后曰：\n「帝倦矣，\n何從來？」\n帝曰：\n「今者至長陵得臣姊，\n與俱來。」\n顧曰：\n「謁太后！」\n太后曰：\n「女某邪？」\n曰：\n「是也。」\n太后為下泣，\n女亦伏地泣。\n武帝奉酒前為壽，\n奉錢千萬，\n奴婢三百人，\n公田百頃，\n甲第，\n以賜姊。\n太后謝曰：\n「為帝費焉。」\n於是召平陽主、\n南宮主、\n林慮主三人俱來謁見姊，\n因號曰脩成君。\n有子男一人，\n女一人。\n男號為脩成子仲，\n女為諸侯王王后。\n此二子非劉氏，\n以故太后憐之。\n脩成子仲驕恣，\n陵折吏民，\n皆患苦之。\n\n衛子夫立為皇后，\n后弟衛青字仲卿，\n以大將軍封為長平侯。\n四子，\n長子伉為侯世子，\n侯世子常侍中，\n貴幸。\n其三弟皆封為侯，\n各千三百戶，\n一曰陰安侯，\n二曰發干侯，\n三曰宜春侯，\n貴震天下。\n天下歌之曰：\n「生男無喜，\n生女無怒，\n獨不見衛子夫霸天下！」\n\n是時平陽主寡居，\n當用列侯尚主。\n主與左右議長安中列侯可為夫者，\n皆言大將軍可。\n主笑曰：\n「此出吾家，\n常使令騎從我出入耳，\n柰何用為夫乎？」\n左右侍御者曰：\n「今大將軍姊為皇后，\n三子為侯，\n富貴振動天下，\n主何以易之乎？」\n於是主乃許之。\n言之皇后，\n令白之武帝，\n乃詔衛將軍尚平陽公主焉。\n\n褚先生曰：\n丈夫龍變。\n《傳》曰：\n「蛇化為龍，\n不變其文；\n家化為國，\n不變其姓。」\n丈夫當時富貴，\n百惡滅除，\n光耀榮華，\n貧賤之時何足累之哉！\n\n武帝時，\n幸夫人尹婕妤。\n邢夫人號娙娥，\n眾人謂之\n「娙何」。\n娙何秩比中二千石，\n容華秩比二千石，\n婕妤秩比列侯。\n常從婕妤遷為皇后。\n\n尹夫人與邢夫人同時並幸，\n有詔不得相見。\n尹夫人自請武帝，\n願望見邢夫人，\n帝許之。\n即令他夫人飾，\n從御者數十人，\n為邢夫人來前。\n尹夫人前見之，\n曰：\n「此非邢夫人身也。」\n帝曰：\n「何以言之？」\n對曰：\n「視其身貌形狀，\n不足以當人主矣。」\n於是帝乃詔使邢夫人衣故衣，\n獨身來前。\n尹夫人望見之，\n曰：\n「此真是也。」\n於是乃低頭俛而泣，\n自痛其不如也。\n諺曰：\n「美女入室，\n惡女之仇。」\n\n褚先生曰：\n浴不必江海，\n要之去垢；\n馬不必騏驥，\n要之善走；\n士不必賢世，\n要之知道；\n女不必貴種，\n要之貞好。\n《傳》曰：\n「女無美惡，\n入室見妒；\n士無賢不肖，\n入朝見嫉。」\n美女者，\n惡女之仇。\n豈不然哉！\n\n鉤弋夫人姓趙氏，\n河閒人也。\n得幸武帝，\n生子一人，\n昭帝是也。\n武帝年七十，\n乃生昭帝。\n昭帝立時，\n年五歲耳。\n\n衛太子廢後，\n未復立太子。\n而燕王旦上書，\n願歸國入宿衛。\n武帝怒，\n立斬其使者於北闕。\n\n上居甘泉宮，\n召畫工圖畫周公負成王也。\n於是左右群臣知武帝意欲立少子也。\n後數日，\n帝譴責鉤弋夫人。\n夫人脫簪珥叩頭。\n帝曰：\n「引持去，\n送掖庭獄！」\n夫人還顧，\n帝曰：\n「趣行，\n女不得活！」\n夫人死雲陽宮。\n時暴風揚塵，\n百姓感傷。\n使者夜持棺往葬之，\n封識其處。\n\n其後帝閑居，\n問左右曰：\n「人言云何？」\n左右對曰：\n「人言且立其子，\n何去其母乎？」\n帝曰：\n「然。\n是非兒曹愚人所知也。\n往古國家所以亂也，\n由主少母壯也。\n女主獨居驕蹇，\n淫亂自恣，\n莫能禁也。\n女不聞呂后邪？」\n故諸為武帝生子者，\n無男女，\n其母無不譴死，\n豈可謂非賢聖哉！\n昭然遠見，\n為後世計慮，\n固非淺聞愚儒之所及也。\n謚為\n「武」，\n豈虛哉！\n\n4.20《楚元王世家第二十》\n\n楚元王劉交者，\n高祖之同母少弟也，\n字游。\n\n高祖兄弟四人，\n長兄伯，\n伯蚤卒。\n始高祖微時，\n嘗辟事，\n時時與賓客過巨嫂食。\n嫂厭叔，\n叔與客來，\n嫂詳為羹盡，\n櫟釜，\n賓客以故去。\n已而視釜中尚有羹，\n高祖由此怨其嫂。\n及高祖為帝，\n封昆弟，\n而伯子獨不得封。\n太上皇以為言，\n高祖曰：\n「某非忘封之也，\n為其母不長者耳。」\n於是乃封其子信為羹頡侯。\n而王次兄仲於代。\n\n高祖六年，\n已禽楚王韓信於陳，\n乃以弟交為楚王，\n都彭城。\n即位二十三年卒，\n子夷王郢立。\n夷王四年卒，\n子王戊立。\n\n王戊立二十年，\n冬，坐為薄太后服私姦，\n削東海郡。\n春，戊與吳王合謀反，\n其相張尚、\n太傳趙夷吾諫，\n不聽。\n戊則殺尚、\n夷吾，\n起兵與吳西攻梁，\n破棘壁。\n至昌邑南，\n與漢將周惡夫戰。\n漢絕吳楚糧道，\n士卒飢，\n吳王走，\n楚王戊自殺，\n軍遂降漢。\n\n漢已平吳楚，\n孝景帝欲以德侯子續吳，\n以元王子禮續楚。\n竇太后曰：\n「吳王，\n老人也，\n宜為宗室順善。\n今乃首率七國，\n紛亂天下，\n柰何續其後！」\n不許吳，\n許立楚後。\n是時禮為漢宗正。\n乃拜禮為楚王，\n奉元王宗廟，\n是為楚文王。\n\n文王立三年卒，\n子安王道立。\n安王二十二年卒，\n子襄王注立。\n襄王立十四年卒，\n子王純代立。\n王純立，\n地節二年，\n中人上書告楚王謀反，\n王自殺，\n國除，\n入漢為彭城郡。\n\n趙王劉遂者，\n其父高祖中子，\n名友，\n謚曰\n「幽」。\n幽王以憂死，\n故為\n「幽」。\n高后王呂祿於趙，\n一歲而高后崩。\n大臣誅諸呂呂祿等，\n乃立幽王子遂為趙王。\n\n孝文帝即位二年，\n立遂弟辟彊，\n取趙之河閒郡為河閒王，\n是為文王。\n立十三年卒，\n子哀王福立。\n一年卒，\n無子，\n絕後，\n國除，\n入于漢。\n\n遂既王趙二十六年，\n孝景帝時坐鼂錯以適削趙王常山之郡。\n吳楚反，\n趙王遂與合謀起兵。\n其相建德、\n內史王悍諫，\n不聽。\n遂燒殺建德、\n王悍，\n發兵屯其西界，\n欲待吳與俱西。\n北使匈奴，\n與連和攻漢。\n漢使曲周侯酈寄擊之。\n趙王遂還，\n城守邯鄲，\n相距七月。\n吳楚敗於梁，\n不能西。\n匈奴聞之，\n亦止，\n不肯入漢邊。\n欒布自破齊還，\n乃并兵引水灌趙城。\n趙城壞，\n趙王自殺，\n邯鄲遂降。\n趙幽王絕後。\n\n太史公曰：\n國之將興，\n必有禎祥，\n君子用而小人退。　\n國之將亡，\n賢人隱，\n亂臣貴。\n使楚王戊毋刑申公，\n遵其言，\n趙任防與先生，\n豈有篡殺之謀，\n為天下僇哉？\n賢人乎，\n賢人乎！\n非質有其內，\n惡能用之哉？\n甚矣，\n「安危在出令，\n存亡在所任」，\n誠哉是言也！\n\n4.21《荊燕世家第二十一》\n\n荊王劉賈者，\n諸劉，\n不知其何屬初起時。\n漢王元年，\n還定三秦，\n劉賈為將軍，\n定塞地，\n從東擊項籍。\n\n漢四年，\n漢王之敗成皋，\n北渡河，\n得張耳、\n韓信軍，\n軍脩武，\n深溝高壘，\n使劉賈將二萬人，\n騎數百，\n渡白馬津入楚地，\n燒其積聚，\n以破其業，\n無以給項王軍食。\n已而楚擊劉賈，\n賈輒壁不肯與戰，\n而與彭越相保。\n\n漢五年，\n漢王追項籍至固陵，\n使劉賈南渡淮圍壽春。\n還至，\n使人閒招楚大司馬周殷。\n周殷反楚，\n佐劉賈舉九江，\n迎武王黥布兵，\n皆會垓下，\n共擊項籍。\n漢王因使劉賈將九江兵，\n與太尉盧綰西南擊臨江王共尉。\n共尉已死，\n以臨江為南郡。\n\n漢六年春，\n會諸侯於陳，\n廢楚王信，\n囚之，\n分其地為二國。\n當是時也，\n高祖子幼，\n昆弟少，\n又不賢，\n欲王同姓以鎮天下，\n乃詔曰：\n「將軍劉賈有功，\n及擇子弟可以為王者。」\n群臣皆曰：\n「立劉賈為荊王，\n王淮東五十二城；\n高祖弟交為楚王，\n王淮西三十六城。」\n因立子肥為齊王。\n始王昆弟劉氏也。\n\n高祖十一年秋，\n淮南王黥布反，\n東擊荊。\n荊王賈與戰，\n不勝，\n走富陵，\n為布軍所殺。\n高祖自擊破布。\n十二年，\n立沛侯劉濞為吳王，\n王故荊地。\n\n燕王劉澤者，\n諸劉遠屬也。\n高帝三年，\n澤為郎中。\n高帝十一年，\n澤以將軍擊陳豨，\n得王黃，\n為營陵侯。\n\n高后時，\n齊人田生游乏資，\n以畫干營陵侯澤。\n澤大說之，\n用金二百斤為田生壽。\n田生已得金，\n即歸齊。\n二年，\n澤使人謂田生曰：\n「弗與矣。」\n田生如長安，\n不見澤，\n而假大宅，\n令其子求事呂后所幸大謁者張子卿。\n居數月，\n田生子請張卿臨，\n親脩具。\n張卿許往。\n田生盛帷帳共具，\n譬如列侯。\n張卿驚。\n酒酣，\n乃屏人說張卿曰：\n「臣觀諸侯王邸弟百餘，\n皆高祖一切功臣。\n今呂氏雅故本推轂高帝就天下，\n功至大，\n又親戚太后之重。\n太后春秋長，\n諸呂弱，\n大后欲立呂產為王，\n王代。\n太后又重發之，\n恐大臣不聽。\n今卿最幸，\n大臣所敬，\n何不風大臣以聞太后，\n太后必喜。\n諸呂已王，\n萬戶侯亦卿之有。\n太后心欲之，\n而鄉為內臣，\n不急發，\n恐禍及身矣。」\n張卿大然之，\n乃風大臣語太后。\n太后朝，\n因問大臣。\n大臣請立呂產為呂王。\n太后賜張卿千斤金，\n張卿以其半與田生。\n田生弗受，\n因說之曰：\n「呂產王也，\n諸大臣未大服。\n今營陵侯澤，\n諸劉，\n為大將軍，\n獨此尚觖望。\n今卿言太后，\n列十餘縣王之，\n彼得王，\n喜去，\n諸呂王益固矣。」\n張卿入言，\n太后然之。\n乃以營陵侯劉澤為琅邪王。\n琅邪王乃與田生之國。\n田生勸澤急行，\n毋留。\n出關，\n太后果使人追止之，\n已出，\n即還。\n\n及太后崩，\n琅邪王澤乃曰：\n「帝少，\n諸呂用事，\n劉氏弧弱。」\n乃引兵與齊王合謀西，\n欲誅諸呂。\n至梁，\n聞漢遣灌將軍屯滎陽，\n澤還兵備西界，\n遂跳驅至長安。\n代王亦從代至。\n諸將相與琅邪王共立代王為天子。\n天子乃徒澤為燕王，\n乃復以琅邪予齊，\n復故地。\n\n澤王燕二年，\n薨，謚為敬王。\n傳子嘉，\n為康王。\n\n至孫定國，\n與父康王姬姦，\n生子男一人。\n奪弟妻為姬。\n與子女三人姦。\n定國有所欲誅殺臣肥如令郢人，\n郢人等告定國，\n定國使謁者以他法劾捕格殺郢人以滅口。\n至元朔元年，\n郢人昆弟復上書具言定國陰事，\n以此發覺。\n詔下公卿，\n皆議曰：\n「定國禽獸行，\n亂人倫，\n逆天，\n當誅。」\n上許之。\n定國自殺，\n國除為郡。\n\n太史公曰：\n荊王王也，\n由漢初定，\n天下未集，\n故劉賈雖屬疏，\n然以策為王，\n填江淮之閒。\n劉澤之王，\n權激呂氏，\n然劉澤卒南面稱孤者三世。\n事發相重，\n豈不為偉乎！\n\n4.22《齊悼惠王世家第二十二》\n\n齊悼惠王劉肥者，\n高祖長庶男也。\n其母外婦也，\n曰曹氏。\n高祖六年，\n立肥為齊王，\n食七十城，\n諸民能齊言者皆予齊王。\n\n齊王，\n孝惠帝兄也。\n孝惠帝二年，\n齊王入朝。\n惠帝與齊王燕飲，\n亢禮如家人。\n呂太后怒，\n且誅齊王。\n齊王懼不得脫，\n乃用其內史勳計，\n獻城陽郡，\n以為魯元公主湯沐邑。\n呂太后喜，\n乃得辭就國。\n\n悼惠王即位十二年，\n以惠帝六年卒。\n子襄立，\n是為哀王。\n\n哀王元年，\n孝惠帝崩，\n呂太后稱制，\n天下事皆決於高后。\n二年，\n高后立其兄子酈侯。\n呂台為呂王，\n割齊之濟南郡為呂王奉邑。\n\n哀王三年，\n其弟章入宿衛於漢，\n呂太后封為朱虛侯，\n以呂祿女妻之。\n後四年，\n封章弟興居為東牟侯，\n皆宿衛長安中。\n\n哀王八年，\n高后割齊琅邪郡立營陵侯劉澤為琅邪王。\n\n其明年，\n趙王友入朝，\n幽死于邸。\n三趙王皆廢。\n高后立諸呂為三王，\n擅權用事。\n\n朱虛侯年二十，\n有氣力，\n忿劉氏不得職。\n嘗入侍高后燕飲，\n高后令朱虛劉章為酒吏。\n章自請曰：\n「臣，\n將種也，\n請得以軍法行酒。」\n高后曰：\n「可。」\n酒酣，\n章進飲歌舞。\n已而曰：\n「請為太后言耕田歌。」\n高后兒子畜之，\n笑曰：\n「顧而父知田耳。\n若生而為王子，\n安知田乎？」\n章曰：\n「臣知之。」\n太后曰：\n「試為我言田。」\n章曰：\n「深耕穊種，\n立苗欲疏；\n非其種者，\n鉏而去之。」\n呂后默然。\n頃之，\n諸呂有一人醉，\n亡酒，\n章追，\n拔劍斬之，\n而還報曰：\n「有亡酒一人，\n臣謹行法斬之。」\n太后左右皆大驚。\n業已許其軍法，\n無以罪也。\n因罷。\n自是之後，\n諸呂憚朱虛侯，\n雖大臣皆依朱虛侯，\n劉氏為益彊。\n\n其明年，\n高后崩。\n趙王呂祿為上將軍，\n呂王產為相國，\n皆居長安中，\n聚兵以威大臣，\n欲為亂。\n朱虛侯章以呂祿女為婦，\n知其謀，\n乃使人陰出告其兄齊王，\n欲令發兵西，\n朱虛侯、\n東牟侯為內應，\n以誅諸呂，\n因立齊王為帝。\n\n齊王既聞此計，\n乃與其舅父駟鈞、\n郎中令祝午、\n中尉魏勃陰謀發兵。\n齊相召平聞之，\n乃發卒衛王宮。\n魏勃紿召平曰：\n「王欲發兵，\n非有漢虎符驗也。\n而相君圍王，\n固善。\n勃請為君將兵衛衛王。」\n召平信之，\n乃使魏勃將兵圍王宮。\n勃既將兵，\n使圍相府。\n召平曰：\n「嗟乎！\n道家之言\n『當斷不斷，\n反受其亂』，\n乃是也。」\n遂自殺。\n於是齊王以駟鈞為相，\n魏勃為將軍，\n祝午為內史，\n悉發國中兵。\n使祝午東詐琅邪王曰：\n「呂氏作亂，\n齊王發兵欲西誅之。\n齊王自以兒子，\n年少，\n不習兵革之事，\n願舉國委大王。\n大王自高帝將也，\n習戰事。\n齊王不敢離兵，\n使臣請大王幸之臨菑見齊王計事，\n并將齊兵以西平關中之亂。」\n琅邪王信之，\n以為然，\n迺馳見齊王。\n齊王與魏勃等因留琅邪王，\n而使祝午盡發琅邪國而并將其兵。\n\n琅邪王劉澤既見欺，\n不得反國，\n乃說齊王曰：\n「齊悼惠王高皇帝長子，\n推本言之，\n而大王高皇帝適長孫也，\n當立。\n今諸大臣狐疑未有所定，\n而澤於劉氏最為長年，\n大臣固待澤決計。\n今大王留臣無為也，\n不如使我入關計事。」\n齊王以為然，\n乃益具車送琅邪王。\n\n琅邪王既行，\n齊遂舉兵西攻呂國之濟南。\n於是齊哀王遺諸侯王書曰：\n「高帝平定天下，\n王諸子弟，\n悼惠王於齊。\n悼惠王薨，\n惠帝使留侯張良立臣為齊王。\n惠帝崩，\n高后用事，\n春秋高，\n聽諸呂擅廢高帝所立，\n又殺三趙王，\n滅梁、\n燕、趙以王諸呂，\n分齊國為四。\n忠臣進諫，\n上惑亂不聽。\n今高后崩，\n皇帝春秋富，\n未能治天下，\n固恃大臣諸侯。\n今諸呂又擅自尊官，\n聚兵嚴威，\n劫列侯忠臣，\n矯制以令天下，\n宗廟所以危。\n今寡人率兵入誅不當為王者。」\n\n漢聞齊發兵而西，\n相國呂產乃遣大將軍灌嬰東擊之。\n灌嬰至滎陽，\n乃謀曰：\n「諸呂將兵居關中，\n欲危劉氏而自立。\n我今破齊還報，\n是益呂氏資也。」\n乃留兵屯滎陽，\n使使喻齊王及諸侯，\n與連和，\n以待呂氏之變而共誅之。\n齊王聞之，\n乃西取其故濟南郡，\n亦屯兵於齊西界以待約。\n\n呂祿、\n呂產欲作亂關中，\n朱虛侯與太尉勃、\n丞相平等誅之。\n朱虛侯首先斬呂產，\n於是太尉勃等乃得盡誅諸呂。\n而琅邪王亦從齊至長安。\n\n大臣議欲立齊王，\n而琅邪王及大臣曰：\n「齊王母家駟鈞，\n惡戾，\n虎而冠者也。\n方以呂氏故幾亂天下，\n今又立齊王，\n是欲復為呂氏也。\n代王母家薄氏，\n君子長者；\n且代王又親高帝子，\n於今見在，\n且最為長。\n以子則順，\n以善人則大臣安。」\n於是大臣乃謀迎立代王，\n而遣朱虛侯以誅呂氏事告齊王，\n令罷兵。\n\n灌嬰在滎陽，\n聞魏勃本教齊王反，\n既誅呂氏，\n罷齊兵，\n使使召責問魏勃。\n勃曰：\n「失火之家，\n豈暇先言大人而後救火乎！」\n因退立，\n股戰而栗，\n恐不能言者，\n終無他語。\n灌將軍熟視笑曰：\n「人謂魏勃勇，\n妄庸人耳，\n何能為乎！」\n乃罷魏勃。\n魏勃父以善鼓琴見秦皇帝。\n及魏勃少時，\n欲求見齊相曹參，\n家貧無以自通，\n乃常獨早夜埽齊相舍人門外。\n相舍人怪之，\n以為物，\n而伺之，\n得勃。\n勃曰：\n「願見相君，\n無因，\n故為子埽，\n欲以求見。」\n於是舍人見勃曹參，\n因以為舍人。\n一為參御，\n言事，\n參以為賢，\n言之齊悼惠王。\n悼惠王召見，\n則拜為內史。\n始，悼惠王得自置二千石。\n及悼惠王卒而哀王立，\n勃用事，\n重於齊相。\n\n王既罷兵歸，\n而代王來立，\n是為孝文帝。\n\n孝文帝元年，\n盡以高后時所割齊之城陽、\n琅邪、\n濟南郡復與齊，\n而徙琅邪王王燕，\n益封朱虛侯、\n東牟侯各二千戶。\n\n是歲，\n齊哀王卒，\n太子則立，\n是為文王。\n\n齊文王元年，\n漢以齊之城陽郡立朱虛侯為城陽王，\n以齊濟北郡立東牟侯為濟北王。\n\n二年，\n濟北王反，\n漢誅殺之，\n地入于漢。\n\n後二年，\n孝文帝盡封齊悼惠王子罷軍等七人皆為列侯。\n\n齊文王立十四年卒，\n無子，\n國除，\n地入于漢。\n\n後一歲，\n孝文帝以所封悼惠王子分齊為王，\n齊孝王將閭以悼惠王子楊虛侯為齊王。\n故齊別郡盡以王悼惠王子：\n子志為濟北王，\n子辟光為濟南王，\n子賢為菑川王，\n子卬為膠西王，\n子雄渠為膠東王，\n與城陽、\n齊凡七王。\n\n齊孝王十一年，\n吳王濞、\n楚王戊反，\n興兵西，\n告諸侯曰\n「將誅漢賊臣鼂錯以安宗廟」。\n膠西、\n膠東、\n菑川、\n濟南皆擅發兵應吳楚。\n欲與齊，\n齊孝王狐疑，\n城守不聽，\n三國兵共圍齊。\n齊王使路中大夫告於天子。\n天子復令路中大夫還告齊王：\n「善堅守，\n吾兵今破吳楚矣。」\n路中大夫至，\n三國兵圍臨菑數重，\n無從入。\n三國將劫與路中大夫盟，\n曰：\n「若反言漢已破矣，\n齊趣下三國，\n不且見屠。」\n路中大夫既許之，\n至城下，\n望見齊王，\n曰：\n「漢已發兵百萬，\n使太尉周亞夫擊破吳楚，\n方引兵救齊，\n齊必堅守無下！」\n三國將誅路中大夫。\n\n齊初圍急，\n陰與三國通謀，\n約未定，\n會聞路中大夫從漢來，\n喜，及其大臣乃復勸王毋下三國。\n居無何，\n漢將欒布、\n平陽侯等兵至齊，\n擊破三國兵，\n解齊圍。\n已而復聞齊初與三國有謀，\n將欲移兵伐齊。\n齊孝王懼，\n乃飲藥自殺。\n景帝聞之，\n以為齊首善，\n以迫劫有謀，\n非其罪也，\n乃立孝王太子壽為齊王，\n是為懿王，\n續齊後。\n而膠西、\n膠東、\n濟南、\n菑川王咸誅滅，\n地入于漢。\n徙濟北王王菑川。\n齊懿王立二十二年卒，\n子次景立，\n是為厲王。\n\n齊厲王，\n其母曰紀太后。\n太后取其弟紀氏女為厲王后。\n王不愛紀氏女。\n太后欲其家重寵，\n令其長女紀翁主入王宮，\n正其後宮，\n毋令得近王，\n欲令愛紀氏女。\n王因與其姊翁主姦。\n\n齊有宦者徐甲，\n入事漢皇太后。\n皇太后有愛女曰脩成君，\n脩成君非劉氏，\n太后憐之。\n脩成君有女名娥，\n太后欲嫁之於諸侯，\n宦者甲乃請使齊，\n必令王上書請娥。\n皇太后喜，\n使甲之齊。\n是時齊人主父偃知甲之使齊以取后事，\n亦因謂甲：\n「即事成，\n幸言偃女願得充王後宮。」\n甲既至齊，\n風以此事。\n紀太后大怒，\n曰：\n「王有后，\n後宮具備。\n且甲，\n齊貧人，\n急乃為宦者，\n入事漢，\n無補益，\n乃欲亂吾王家！\n且主父偃何為者？\n乃欲以女充後宮！」\n徐甲大窮，\n還報皇太后曰：\n「王已願尚娥，\n然有一害，\n恐如燕王。」\n燕王者，\n與其子昆弟姦，\n新坐以死，\n亡國，\n故以燕感太后。\n太后曰：\n「無復言嫁女齊事。」\n事浸潯聞於天子。\n主父偃由此亦與齊有卻。\n\n主父偃方幸於天子，\n用事，\n因言：\n「齊臨菑十萬戶，\n市租千金，\n人眾殷富，\n巨於長安，\n此非天子親弟愛子不得王此。\n今齊王於親屬益疏。」\n乃從容言：\n「呂太后時齊欲反，\n吳楚時孝王幾為亂。\n今聞齊王與其姊亂。」\n於是天子乃拜主父偃為齊相，\n且正其事。\n主父偃既至齊，\n乃急治王後宮宦者為王通於姊翁主所者，\n令其辭證皆引王。\n王年少，\n懼大罪為吏所執誅，\n乃飲藥自殺。\n絕無後。\n\n是時趙王懼主父偃一出廢齊，\n恐其漸疏骨肉，\n乃上書言偃受金及輕重之短。\n天子亦既囚偃。\n公孫弘言：\n「齊王以憂死毋後，\n國入漢，\n非誅偃無以塞天下之望。」\n遂誅偃。\n\n齊厲王立五年死，\n毋後，\n國入于漢。\n\n齊悼惠王後尚有二國，\n城陽及菑川。\n菑川地比齊。\n天子憐齊，\n為悼惠王冢園在郡，\n割臨菑東環悼惠王冢園邑盡以予菑川，\n以奉悼惠王祭祀。\n\n城陽景王章，\n齊悼惠王子，\n以朱虛侯與大臣共誅諸呂，\n而章身首先斬相國呂王產於未央宮。\n孝文帝既立，\n益封章二千戶，\n賜金千斤。\n孝文二年，\n以齊之城陽郡立章為城陽王。\n立二年卒，\n子喜立，\n是為共王。\n\n共王八年，\n徙王淮南。\n四年，\n復還王城陽。\n凡三十三年卒，\n子延立，\n是為頃王。\n\n頃王二十六年，\n子義立，\n是為敬王。\n敬王九年卒，\n子武立，\n是為惠王。\n惠王十一年卒，\n子順立，\n是為荒王。\n荒王四十六年卒，\n子恢立，\n是為戴王。\n戴王八年卒，\n子景立，\n至建始三年，\n十五歲，\n卒。\n\n濟北王興居，\n齊悼惠王子，\n以東牟侯助大臣誅諸呂，\n功少。\n及文帝從代來，\n興居曰：\n「請與太僕嬰入清宮。」\n廢少帝，\n共與大臣尊立孝文帝。\n\n孝文帝二年，\n以齊之濟北郡立興居為濟北王，\n與城陽王俱立。\n立二年，\n反。始大臣誅呂氏時，\n朱虛侯功尤大，\n許盡以趙地王朱虛侯，\n盡以梁地王東牟侯。\n及孝文帝立，\n聞朱虛、\n東牟之初欲立齊王，\n故絀其功。\n及二年，\n王諸子，\n乃割齊二郡以王章、\n興居。\n章、興居自以失職奪功。\n章死，\n而興居聞匈奴大入漢，\n漢多發兵，\n使丞相灌嬰擊之，\n文帝親幸太原，\n以為天子自擊胡，\n遂發兵反於濟北。\n天子聞之，\n罷丞相及行兵，\n皆歸長安。\n使棘蒲侯柴將軍擊破虜濟北王，\n王自殺，\n地入于漢，\n為郡。\n\n後十三年，\n文帝十六年，\n復以齊悼惠王子安都侯志為濟北王。\n十一年，\n吳楚反時，\n志堅守，\n不與諸侯合謀。\n吳楚已平，\n徙志王菑川。\n\n濟南王辟光，\n齊悼惠王子，\n以勒侯孝文十六年為濟南王。\n十一年，\n與吳楚反。\n漢擊破，\n殺辟光，\n以濟南為郡，\n地入于漢。\n\n菑川王賢，\n齊悼惠王子，\n以武城侯文帝十六年為菑川王。\n十一年，\n與吳楚反，\n漢擊破，\n殺賢。\n\n天子因徙濟北王志王菑川。\n志亦齊悼惠王子，\n以安都侯王濟北。\n菑川王反，\n毋後，\n乃徙濟北王王菑川。\n凡立三十五年卒，\n謚為懿王。\n子建代立，\n是為靖王。\n二十年卒，\n子遺代立，\n是為頃王。\n三十六年卒，\n子終古立，\n是為思王。\n二十八年卒，\n子尚立，\n是為孝王。\n五年卒，\n子橫立，\n至建始三年，\n十一歲，\n卒。\n\n膠西王卬，\n齊悼惠王子，\n以昌平侯文帝十六年為膠西王。\n十一年，\n與吳楚反。\n漢擊破，\n殺卬，\n地入于漢，\n為膠西郡。\n\n膠東王雄渠，\n齊悼惠王子，\n以白石侯文帝十六年為膠東王。\n十一年，\n與吳楚反，\n漢擊破，\n殺雄渠，\n地入于漢，\n為膠東郡。\n\n太史公曰：\n諸侯大國無過齊悼惠王。\n以海內初定，\n子弟少，\n激秦之無尺土封，\n故大封同姓，\n以填萬民之心。\n及後分裂，\n固其理也。\n\n4.23《蕭相國世家第二十三》\n\n蕭相國何者，\n沛豐人也。\n以文無害為沛主吏掾。\n\n高祖為布衣時，\n何數以吏事護高祖。\n高祖為亭長，\n常左右之。\n高祖以吏繇咸陽，\n吏皆送奉錢三，\n何獨以五。\n\n秦御史監郡者與從事，\n常辨之。\n何乃給泗水卒史事，\n第一。\n秦御史欲入言徵何，\n何固請，\n得毋行。\n\n及高祖起為沛公，\n何常為丞督事。\n沛公至咸陽，\n諸將皆爭走金帛財物之府分之，\n何獨先入收秦丞相御史律令圖書藏之。\n沛公為漢王，\n以何為丞相。\n項王與諸侯屠燒咸陽而去。\n漢王所以具知天下阸塞，\n戶口多少，\n彊弱之處，\n民所疾苦者，\n以何具得秦圖書也。\n何進言韓信，\n漢王以信為大將軍。\n語在《淮陰侯》事中。\n\n漢王引兵東定三秦，\n何以丞相留收巴蜀，\n填撫諭告，\n使給軍食。\n漢二年，\n漢王與諸侯擊楚，\n何守關中，\n侍太子，\n治櫟陽。\n為法令約束，\n立宗廟社稷宮室縣邑，\n輒奏上，\n可，許以從事；\n即不及奏上，\n輒以便宜施行，\n上來以聞。\n關中事計戶口轉漕給軍，\n漢王數失軍遁去，\n何常興關中卒，\n輒補缺。\n上以此專屬任何關中事。\n\n漢三年，\n漢王與項羽相距京索之閒，\n上數使使勞苦丞相。\n鮑生謂丞相曰：\n「王暴衣露蓋，\n數使使勞苦君者，\n有疑君心也。\n為君計，\n莫若遣君子孫昆弟能勝兵者悉詣軍所，\n上必益信君。」\n於是何從其計，\n漢王大說。\n\n漢五年，\n既殺項羽，\n定天下，\n論功行封。\n群臣爭功，\n歲餘功不決。\n高祖以蕭何功最盛，\n封為酇侯，\n所食邑多。\n功臣皆曰：\n「臣等身被堅執銳，\n多者百餘戰，\n少者數十合，\n攻城略地，\n大小各有差。\n今蕭何未嘗有汗馬之勞，\n徒持文墨議論，\n不戰，\n顧反居臣等上，\n何也？」\n高帝曰：\n「諸君知獵乎？」\n曰：\n「知之。」\n「知獵狗乎？」\n曰：\n「知之。」\n高帝曰：\n「夫獵，\n追殺獸兔者狗也，\n而發蹤指示獸處者人也。\n今諸君徒能得走獸耳，\n功狗也。\n至如蕭何，\n發蹤指示，\n功人也。\n且諸君獨以身隨我，\n多者兩三人。\n今蕭何舉宗數十人皆隨我，\n功不可忘也。」\n群臣皆莫敢言。\n\n列侯畢已受封，\n及奏位次，\n皆曰：\n「平陽侯曹參身被七十創，\n攻城略地，\n功最多，\n宜第一。」\n上已橈功臣，\n多封蕭何，\n至位次未有以復難之，\n然必欲何第一。\n關內侯鄂君進曰：\n「群臣議皆誤。\n夫曹參雖有野戰略地之功，\n此特一時之事。\n夫上與楚相距五歲，\n常失軍亡眾，\n逃身遁者數矣。\n然蕭何常從關中遣軍補其處，\n非上所詔令召，\n而數萬眾會上之乏絕者數矣。\n夫漢與楚相守滎陽數年，\n軍無見糧，\n蕭何轉漕關中，\n給食不乏。\n陛下雖數亡山東，\n蕭何常全關中以待陛下，\n此萬世之功也。\n今雖亡曹參等百數，\n何缺於漢？\n漢得之不必待以全。\n柰何欲以一旦之功而加萬世之功哉！\n蕭何第一，\n曹參次之。」\n高祖曰：\n「善。」\n於是乃令蕭何第一，\n賜帶劍履上殿，\n入朝不趨。\n\n上曰：\n「吾聞進賢受上賞。\n蕭何功雖高，\n得鄂君乃益明。」\n於是因鄂君故所食關內侯邑封為安平侯。\n是日，\n悉封何父子兄弟十餘人，\n皆有食邑。\n乃益封何二千戶，\n以帝嘗繇咸陽時何送我獨贏奉錢二也。\n\n漢十一年，\n陳豨反，\n高祖自將，\n至邯鄲。\n未罷，\n淮陰侯謀反關中，\n呂后用蕭何計，\n誅淮陰侯，\n語在《淮陰》事中。\n上已聞淮陰侯誅，\n使使拜丞相何為相國，\n益封五千戶，\n令卒五百人一都尉為相國衛。\n諸君皆賀，\n召平獨弔。\n召平者，\n故秦東陵侯。\n秦破，\n為布衣，\n貧，種瓜於長安城東，\n瓜美，\n故世俗謂之\n「東陵瓜」，\n從召平以為名也。\n召平謂相國曰：\n「禍自此始矣。\n上暴露於外而君守於中，\n非被矢石之事而益君封置衛者，\n以今者淮陰侯新反於中，\n疑君心矣。\n夫置衛衛君，\n非以寵君也。\n願君讓封勿受，\n悉以家私財佐軍，\n則上心說。」\n相國從其計，\n高帝乃大喜。\n\n漢十二年秋，\n黥布反，\n上自將擊之，\n數使使問相國何為。\n相國為上在軍，\n乃拊循勉力百姓，\n悉以所有佐軍，\n如陳豨時。\n客有說相國曰：\n「君滅族不久矣。\n夫君位為相國，\n功第一，\n可復加哉？\n然君初入關中，\n得百姓心，\n十餘年矣，\n皆附君，\n常復孳孳得民和。\n上所為數問君者，\n畏君傾動關中。\n今君胡不多買田地，\n賤貰貸以自汙？\n上心乃安。」\n於是相國從其計，\n上乃大說。\n\n上罷布軍歸，\n民道遮行上書，\n言相國賤彊買民田宅數千萬。\n上至，\n相國謁。\n上笑曰：\n「夫相國乃利民！」\n民所上書皆以與相國，\n曰：\n「君自謝民。」\n相國因為民請曰：\n「長安地狹，\n上林中多空地，\n棄，願令民得入田，\n毋收稾為禽獸食。」\n上大怒曰：\n「相國多受賈人財物，\n乃為請吾苑！」\n乃下相國廷尉，\n械擊之。\n數日，\n王衛尉侍，\n前問曰：\n「相國何大罪，\n陛下擊之暴也？」\n上曰：\n「吾聞李斯相秦皇帝，\n有善歸主，\n有惡自與。\n今相國多受賈豎金而為民請吾苑，\n以自媚於民，\n故擊治之。」\n王衛尉曰：\n「夫職事苟有便於民而請之，\n真宰相事，\n陛下柰何乃疑相國受賈人錢乎！\n且陛下距楚數歲，\n陳豨、\n黥布反，\n陛下自將而往，\n當是時，\n相國守關中，\n搖足則關以西非陛下有也。\n相國不以此時為利，\n今乃利賈人之金乎？\n且秦以不聞其過亡天下，\n李斯之分過，\n又何足法哉。\n陛下何疑宰相之淺也。」\n高帝不懌。\n是日，\n使使持節赦出相國。\n相國年老，\n素恭謹，\n入，徒跣謝。\n高帝曰：\n「相國休矣！\n相國為民請苑，\n吾不許，\n我不過為桀紂主，\n而相國為賢相。\n吾故繫相國，\n欲令百姓聞吾過也。」\n\n何素不與曹參相能，\n及何病，\n孝惠自臨視相國病，\n因問曰：\n「君即百歲後，\n誰可代君者？」\n對曰：\n「知臣莫如主。」\n孝惠曰：\n「曹參何如？」\n何頓首曰：\n「帝得之矣！\n臣死不恨矣！」\n\n何置田宅必居窮處，\n為家不治垣屋。\n曰：\n「後世賢，\n師吾儉；\n不賢，\n毋為勢家所奪。」\n\n孝惠二年，\n相國何卒，\n謚為文終侯。\n\n後嗣以罪失侯者四世，\n絕，天子輒復求何後，\n封續酇侯，\n功臣莫得比焉。\n\n太史公曰：\n蕭相國何於秦時為刀筆吏，\n錄錄未有奇節。\n及漢興，\n依日月之末光，\n何謹守管籥，\n因民之疾秦法，\n順流與之更始。\n淮陰、\n黥布等皆以誅滅，\n而何之勳爛焉。\n位冠群臣，\n聲施後世，\n與閎夭、\n散宜生等爭烈矣。\n\n4.24《曹相國世家第二十四》\n\n平陽侯曹參者，\n沛人也。\n秦時為沛獄掾，\n而蕭何為主吏，\n居縣為豪吏矣。\n\n高祖為沛公而初起也，\n參以中涓從。\n將擊胡陵、\n方與，\n攻秦監公軍，\n大破之。\n東下薛，\n擊泗水守軍薛郭西。\n復攻胡陵，\n取之。\n徙守方與。\n方與反為魏，\n擊之。\n豐反為魏，\n攻之。\n賜爵七大夫。\n擊秦司馬𡰥軍碭東，\n破之，\n取碭、\n狐父、\n祁善置。\n又攻下邑以西，\n至虞，\n擊章邯車騎。\n攻爰戚及亢父，\n先登。\n遷為五大夫。\n北救阿，\n擊章邯軍，\n陷陳，\n追至濮陽。\n攻定陶，\n取臨濟。\n南救雍丘，\n擊李由軍，\n破之，\n殺李由，\n虜秦侯一人。\n秦將章邯破殺項梁也，\n沛公與項羽引而東。\n楚懷王以沛公為碭郡長，\n將碭郡兵。\n於是乃封參為執帛，\n號曰建成君。\n遷為戚公，\n屬碭郡。\n\n其後從攻東郡尉軍，\n破之成武南。\n擊王離軍成陽南，\n復攻之杠里，\n大破之。\n追北，\n西至開封，\n擊趙賁軍，\n破之，\n圍趙賁開封城中。\n西擊秦將楊熊軍於曲遇，\n破之，\n虜秦司馬及御史各一人。\n遷為執珪。\n從攻陽武，\n下轘轅、\n緱氏，\n絕河津，\n還擊趙賁軍尸北，\n破之。\n從南攻犨，\n與南陽守齮戰陽城郭東，\n陷陳，\n取宛，\n虜齮，\n盡定南陽郡。\n從西攻武關、\n嶢關，\n取之。\n前攻秦軍藍田南，\n又夜擊其北，\n秦軍大破，\n遂至咸陽，\n滅泰。\n\n項羽至，\n以沛公為漢王。\n漢王封參為建成侯。\n從至漢中，\n遷為將軍。\n從還定三秦，\n初攻下辯、\n故道、\n雍、斄。\n擊章平軍於好畤南，\n破之，\n圍好畤，\n取壤鄉。\n擊三秦軍壤東及高櫟，\n破之。\n復圍章平，\n章平出好畤走。\n因擊趙賁、\n內史保軍，\n破之。\n東取咸陽，\n更名曰新城。\n參將兵守景陵二十日，\n三秦使章平等攻參，\n參出擊，\n大破之。\n賜食邑於寧秦。\n參以將軍引兵圍章邯於廢丘。\n以中尉從漢王出臨晉關。\n至河內，\n下脩武，\n渡圍津，\n東擊龍且、\n項他定陶，\n破之。\n東取碭、\n蕭、彭城。\n擊項籍軍，\n漢軍大敗走。\n參以中尉圍取雍丘。\n王武反於外黃，\n程處反於燕，\n往擊，\n盡破之。\n柱天侯反於衍氏，\n又進破取衍氏。\n擊羽嬰於昆陽，\n追至葉。\n還攻武彊，\n因至滎陽。\n參自漢中為將軍中尉，\n從擊諸侯，\n及項羽敗，\n還至滎陽，\n凡二歲。\n\n高袓二年，\n拜為假左丞相，\n入屯兵關中。\n月餘，\n魏王豹反，\n以假左丞相別與韓信東攻魏將軍孫遫軍東張，\n大破之。\n因攻安邑，\n得魏將王襄。\n擊魏王於曲陽，\n追至武垣，\n生得魏王豹。\n取平陽，\n得魏王母妻子，\n盡定魏地，\n凡五十二城。\n賜食邑平陽。\n因從韓信擊趙相國夏說軍於鄔東，\n大破之，\n斬夏說。\n韓信與故常山王張耳引兵下井陘，\n擊成安君，\n而令參還圍趙別將戚將軍於鄔城中。\n戚將軍出走，\n追斬之。\n乃引兵詣敖倉漢王之所。\n韓信已破趙，\n為相國，\n東擊齊。\n參以右丞相屬韓信，\n攻破齊歷下軍，\n遂取臨菑。\n還定濟北郡，\n攻著、\n漯陰、\n平原、\n鬲、盧。\n已而從韓信擊龍且軍於上假密，\n大破之，\n斬龍且，\n虜其將軍周蘭。\n定齊，\n凡得七十餘縣。\n得故齊王田廣相田光，\n其守相許章，\n及故齊膠東將軍田既。\n韓信為齊王，\n引兵詣陳，\n與漢王共破項羽，\n而參留平齊未服者。\n\n項籍已死，\n天下定，\n漢王為皇帝，\n韓信徙為楚王，\n齊為郡。\n參歸漢相印。\n高帝以長子肥為齊王，\n而以參為齊相國。\n以高祖六年賜爵列侯，\n與諸侯剖符，\n世世勿絕。\n食邑平陽萬六百三十戶，\n號曰平陽侯，\n除前所食邑。\n\n以齊相國擊陳豨將張春軍，\n破之。\n黥布反，\n參以齊相國從悼惠王將兵車騎十二萬人，\n與高祖會擊黥布軍，\n大破之。\n南至蘄，\n還定竹邑、\n相、蕭、\n留。\n\n參功：\n凡下二國，\n縣一百二十二；\n得王二人，\n相三人，\n將軍六人，\n大莫敖、\n郡守、\n司馬、\n侯、御史各一人。\n\n孝惠帝元年，\n除諸侯相國法，\n更以參為齊丞相。\n參之相齊，\n齊七十城。\n天下初定，\n悼惠王富於秦秋。\n參盡召長老諸生，\n問所以安集百姓，\n如齊故諸儒以百數，\n言人人殊，\n參未知所定。\n聞膠西有蓋公，\n善治黃老言，\n使人厚幣請之。\n既見蓋公，\n蓋公為言治道貴清靜而民自定，\n推此類具言之。\n參於是避正堂，\n舍蓋公焉。\n其治要用黃老術，\n故相齊九年，\n齊國安集，\n大稱賢相。\n\n惠帝二年，\n蕭何卒。\n參聞之，\n告舍人趣治行，\n「吾將入相」。\n居無何，\n使者果召參。\n參去，\n屬其後相曰：\n「以齊獄市為寄，\n慎勿擾也。」\n後相曰：\n「治無大於此者乎？」\n參曰：\n「不然。\n夫獄市者，\n所以并容也，\n今君擾之，\n姦人安所容也？\n吾是以先之。」\n\n參始微時，\n與蕭何善；\n及為將相，\n有卻。\n至何且死，\n所推賢唯參。\n參代何為漢相國，\n舉事無所變更，\n一遵蕭何約束。\n\n擇郡國史木詘於文辭，\n重厚長者，\n即召除為丞相史。\n吏之言文刻深，\n欲務聲名者，\n輒斥去之。\n日夜飲醇酒。\n卿大夫已下吏及賓客見參不事事，\n來者皆欲有言。\n至者，\n參輒飲以醇酒，\n閒之，\n欲有所言，\n復飲之，\n醉而後去，\n終莫得開說，\n以為常。\n\n相舍後園近吏舍，\n吏舍日飲歌呼。\n從吏惡之，\n無如之何，\n乃請參游園中，\n聞吏醉歌呼，\n從吏幸相國召按之。\n乃反取酒張坐飲，\n亦歌呼與相應和。\n\n參見人之有細過，\n專掩匿覆蓋之，\n府中無事。\n\n參子窋為中大夫。\n惠帝怪相國不治事，\n以為\n「豈少朕與」？\n乃謂窋曰：\n「若歸，\n試私從容問而父曰：\n『高帝新棄群臣，\n帝富於春秋，\n君為相，\n日飲，\n無所請事，\n何以憂天下乎？』\n然無言吾告若也。」\n窋既洗沐歸，\n閒侍，\n自從其所諫參。\n參怒，\n而笞窋二百，\n曰：\n「趣入侍，\n天下事非若所當言也。」\n至朝時，\n惠帝讓參曰：\n「與窋胡治乎？\n乃者我使諫君也。」\n參免冠謝曰：\n「陛下自察聖武孰與高帝？」\n上曰：\n「朕乃安敢望先帝乎！」\n曰：\n「陛下觀臣能孰與蕭何賢？」\n上曰：\n「君似不及也。」\n參曰：\n「陛下言之是也。\n且高帝與蕭何定天下，\n法令既明，\n今陛下垂拱，\n參等守職，\n遵而勿失，\n不亦可乎？」\n惠帝曰：\n「善。\n君休矣！」\n\n參為漢相國，\n出入三年。\n卒，謚懿侯。\n子窋代侯。\n百姓歌之曰：\n「蕭何為法，\n顜若畫一；\n曹參代之，\n守而勿失。\n載其清淨，\n民以寧一。」\n\n平陽侯窋，\n高后時為御史大夫。\n孝文帝立，\n免為侯。\n立二十九年卒，\n謚為靜侯。\n子奇代侯，\n立七年卒，\n謚為簡侯。\n子時代侯。\n時尚平陽公主，\n生子襄。\n時病癘，\n歸國。\n文二十三年卒，\n謚夷侯。\n子襄代侯。\n襄尚衛長公主，\n生子宗。\n立十六年卒，\n謚為共侯。\n子宗代侯。\n征和二年中，\n宗坐太子死，\n國除。\n\n太史公曰：\n曹相國參攻城野戰之功所以能多若此者，\n以與淮陰侯俱。\n及信已滅，\n而列侯成功，\n唯獨參擅其名。\n參為漢相國，\n清靜極言合道。\n然百姓離秦之酷後，\n參與休息無為，\n故天下俱稱其美矣。\n\n4.25《留侯世家第二十五》\n\n留侯張良者，\n其先韓人也。\n大父開地，\n相韓昭侯、\n宣惠王、\n襄哀王。\n父平，\n相釐王、\n悼惠王。\n悼惠王二十三年，\n平卒。\n卒二十歲，\n秦滅韓。\n良年少，\n未宦事韓。\n韓破，\n良家僮三百人，\n弟死不葬，\n悉以家財求客刺秦王，\n為韓報仇，\n以大父、\n父五世相韓故。\n\n良嘗學禮淮陽。\n東見倉海君。\n得力士，\n為鐵椎重百二十斤。\n秦皇帝東游，\n良與客狙擊秦皇帝博浪沙中，\n誤中副車。\n秦皇帝大怒，\n大索天下，\n求賊甚急，\n為張良故也。\n良乃更名姓，\n亡匿下邳。\n\n良嘗閒從容步游下邳圯上，\n有一老父，\n衣褐，\n至良所，\n直墮其履圯下，\n顧謂良曰：\n「孺子，\n下取履！」\n良鄂然，\n欲毆之。\n為其老，\n彊忍，\n下取履。\n父曰：\n「履我！」\n良業為取履，\n因長跪履之。\n父以足受，\n笑而去。\n良殊大驚，\n隨目之。\n父去里所，\n復還，\n曰：\n「孺子可教矣。\n後五日平明，\n與我會此。」\n良因怪之，\n跪曰：\n「諾。」\n五日平明，\n良往。\n父已先在，\n怒曰：\n「與老人期，\n後何也？」\n去，曰：\n「後五日早會。」\n五日雞鳴，\n良往。\n父又先在，\n復怒曰：\n「後，\n何也？」\n去，曰：\n「後五日早來。」\n五日，\n良夜未半往。\n有頃，\n父亦來，\n喜曰：\n「當如是。」\n出一編書，\n曰：\n「讀此則為王者師矣。\n後十年興。\n十三年孺子見我濟北，\n穀城山下黃石即我矣。」\n遂去，\n無他言，\n不復見。\n旦日視其書，\n乃《太公兵法》也。\n良因異之，\n常習誦讀之。\n\n居下邳，\n為任俠。\n項伯常殺人，\n從良匿。\n\n後十年，\n陳涉等起兵，\n良亦聚少年百餘人。\n景駒自立為楚假王，\n在留。\n良欲往從之，\n道遇沛公。\n沛公將數千人，\n略地不邳西，\n遂屬焉。\n沛公拜良為廄將。\n良數以《太公兵法》說沛公，\n沛公善之，\n常用其策。\n良為他人言，\n皆不省。\n良曰：\n「沛公殆天授。」\n故遂從之，\n不去見景駒。\n\n及沛公之薛，\n見項梁。\n項梁立楚懷王。\n良乃說項梁曰：\n「君已立楚後，\n而韓諸公子橫陽君成賢，\n可立為王，\n益樹黨。」\n項梁使良求韓成，\n立以為韓王。\n以良為韓申徒，\n與韓王將千餘人西略韓地，\n得數城，\n秦輒復取之，\n往來為游兵潁川。\n\n沛公之從雒陽南出轘轅，\n良引兵從沛公，\n下韓十餘城，\n擊破楊熊軍。\n沛公乃令韓王成留守陽翟，\n與良俱南，\n攻下宛，\n西入武關。\n沛公欲以兵二萬人擊秦嶢下軍，\n良說曰：\n「秦兵尚彊，\n未可輕。\n臣聞其將屠者子，\n賈豎易動以利。\n願沛公且留壁，\n使人先行，\n為五萬人具食，\n益為張旗幟諸山上，\n為疑兵，\n令酈食其持重寶啗秦將。」\n秦將果畔，\n欲連和俱西襲咸陽，\n沛公欲聽之。\n良曰：\n「此獨其將欲叛耳，\n恐士卒不從。\n不從必危，\n不如因其解擊之。」\n沛公乃引兵擊秦軍，\n大破之。\n逐北至藍田，\n再戰，\n秦兵竟敗。\n遂至咸陽，\n秦王子嬰降沛公。\n\n沛公人秦宮，\n宮室帷帳狗馬重寶婦女以千數，\n意欲留居之。\n樊噲諫沛公出舍，\n沛公不聽。\n良曰：\n「夫秦為無道，\n故沛公得至此。\n夫為天下除殘賊，\n宜縞素為資。\n今始入秦，\n即安其樂，\n此所謂\n『助桀為虐』。\n且\n『忠言逆耳利於行，\n毒藥苦口利於病』，\n願沛公聽樊噲言。」\n沛公乃還軍霸上。\n\n項羽至鴻門下，\n欲擊沛公，\n項伯乃夜馳入沛公軍，\n私見張良，\n欲與俱去。\n良曰：\n「臣為韓王送沛公，\n今事有急，\n亡去不義。」\n乃具以語沛公。\n沛公大驚，\n曰：\n「為將柰何？」\n良曰：\n「沛公誠欲倍項羽邪？」\n沛公曰：\n「鯫生教我距關無內諸侯，\n秦地可盡王，\n故聽之。」\n良曰：\n「沛公自度能卻項羽乎？」\n沛公默然良久，\n曰：\n「固不能也。\n今為柰何？」\n良乃固要項伯。\n項伯見沛公。\n沛公與飲為壽，\n結賓婚。\n令項伯具言沛公不敢倍項羽，\n所以距關者，\n備他盜也。\n及見項羽後解，\n語在《項羽》事中。\n\n漢元年正月，\n沛公為漢王，\n王巴蜀。\n漢王賜良金百溢，\n珠二斗，\n良具以獻項伯。\n漢王亦因令良厚遺項伯，\n使請漢中地。\n項王乃許之，\n遂得漢中地。\n漢王之國，\n良送至襃中，\n遣良歸韓。\n良因說漢王曰：\n「王何不燒絕所過棧道，\n示天下無還心，\n以固項王意。」\n乃使良還。\n行，燒絕棧道。\n\n良至韓，\n韓王成以良從漢王故，\n項王不遣成之國，\n從與俱東。\n良說項王曰：\n「漢王燒絕棧道，\n無還心矣。」\n乃以齊王田榮反，\n書告項王。\n項王以此無西憂漢心，\n而發兵北擊齊。\n\n項王竟不肯遣韓王，\n乃以為侯，\n又殺之彭城。\n良亡，\n閒行歸漢王，\n漢王亦已還定三秦矣。\n復以良為成信侯，\n從東擊楚。\n至彭城，\n漢敗而還。\n至下邑，\n漢王下馬踞鞍而問曰：\n「吾欲損關以東等棄之，\n誰可與共功者？」\n良進曰：\n「九江王黥布，\n楚梟將，\n與項王有郄；\n彭越與齊王田榮反梁地：\n此兩人可急使。\n而漢王之將獨韓信大可屬大事，\n當一面。\n即欲捐之，\n捐之此三人，\n則楚可破也。」\n漢王乃遣隨何說九江王布，\n而使人連彭越。\n及魏王豹反，\n使韓信將兵擊之，\n因舉燕、\n代、齊、\n趙。然卒破楚者，\n此三人力也。\n\n張良多病，\n未嘗特將也，\n常為畫策臣，\n時時從漢王。\n\n漢三年，\n項羽急圍漢王滎陽，\n漢王恐憂，\n與酈食其謀橈楚權。\n食其曰：\n「昔湯伐桀，\n封其後於𣏌。\n武王伐紂，\n封其後於宋。\n今秦失德棄義，\n侵伐諸侯社稷，\n滅六國之後，\n使無立錐之地。\n陛下誠能復立六國後世，\n畢已受印，\n此其君臣百姓必皆戴陛下之德，\n莫不鄉風慕義，\n願為臣妾。\n德義已行，\n陛下南鄉稱霸，\n楚必斂衽而朝。」\n漢王曰：\n「善。\n趣刻印，\n先生因行佩之矣。」\n\n食其未行，\n張良從外來謁。\n漢王方食，\n曰：\n「子房前！\n客有為我計橈楚權者。」\n具以酈生語告，\n曰：\n「於子房何如？」\n良曰：\n「誰為陛下畫此計者？\n陛下事去矣。」\n漢王曰：\n「何哉？」\n張良對曰：\n「臣請藉前箸為大王籌之。」\n曰：\n「昔者湯伐桀而封其後於𣏌者，\n度能制桀之死命也。\n今陛下能制項籍之死命乎？」\n曰：\n「未能也。」\n「其不可一也。\n武王伐紂封其後於宋者，\n度能得紂之頭也。\n今陛下能得項籍之頭乎？」\n曰：\n「未能也。」\n「其不可二也。\n武王入殷，\n表商容之閭，\n釋箕子之拘，\n封比干之墓。\n今陛下能封聖人之墓，\n表賢者之閭，\n式智者之門乎？」\n曰：\n「未能也。」\n「其不可三也。\n發鉅橋之粟，\n散鹿臺之錢，\n以賜貧窮。\n今陛下能散府庫以賜貧窮乎？」\n曰：\n「未能也。」\n「其不可四矣。\n殷事已畢，\n偃革為軒，\n倒置干戈，\n覆以虎皮，\n以示天下不復用兵。\n今陛下能偃武行文，\n不復用兵乎？」\n曰：\n「未能也。」\n「其不可五矣。\n休馬華山之陽，\n示以無所為。\n今陛下能休馬無所用乎？」\n曰：\n「未能也。」\n「其不可六矣。\n放牛桃林之陰，\n以示不復輸積。\n今陛下能放牛不復輸積乎？」\n曰：\n「未能也。」\n「其不可七矣。\n且天下游士離其親戚，\n棄墳墓，\n去故舊，\n從陛下游者，\n徒欲日夜望咫尺之地。\n今復六國，\n立韓、\n魏、燕、\n趙、齊、\n楚之後，\n天下游士各歸事其主，\n從其親戚，\n反其故舊墳墓，\n陛下與誰取天下乎？\n其不可八矣。\n且夫楚唯無彊，\n六國立者復橈而從之，\n陛下焉得而臣之？\n誠用客之謀，\n陛下事去矣。」\n漢王輟食吐哺，\n罵曰：\n「豎儒，\n幾敗而公事！」\n令趣銷印。\n\n漢四年，\n韓信破齊而欲自立為齊王，\n漢王怒。\n張良說漢王，\n漢王使良授齊王信印，\n語在《淮陰》事中。\n\n其秋，\n漢王追楚至陽夏南，\n戰不利而壁固陵，\n諸侯期不至。\n良說漢王，\n漢王用其計，\n諸侯皆至。\n語在《項籍》事中。\n\n漢六年正月，\n封功臣。\n良未嘗有戰鬭功，\n高帝曰：\n「運籌策帷帳中，\n決勝千里外，\n子房功也。\n自擇齊三萬戶。」\n良曰：\n「始臣起下邳，\n與上會留，\n此天以臣授陛下。\n陛下用臣計，\n幸而時中，\n臣願封留足矣，\n不敢當三萬戶。」\n乃封張良為留侯，\n與蕭何等俱封。\n\n上已封大功臣二十餘人，\n其餘日夜爭功不決，\n未得行封。\n上在雒陽南宮，\n從復道望見諸將往往相與坐沙中語。\n上曰：\n「此何語？」\n留侯曰：\n「陛下不知乎？\n此謀反耳。」\n上曰：\n「天下屬安定，\n何故反乎？」\n留侯曰：\n「陛下起布衣，\n以此屬取天下，\n今陛下為天子，\n而所封皆蕭、\n曹故人所親愛，\n而所誅者皆生平所仇怨。\n今軍吏計功，\n以天下不足徧封，\n此屬畏陛下不能盡封，\n恐又見疑平生過失及誅，\n故即相聚謀反耳。」\n上乃憂曰：\n「為之柰何？」\n留侯曰：\n「上平生所憎，\n群臣所共知，\n誰最甚者？」\n上曰：\n「雍齒與我故，\n數嘗窘辱我。\n我欲殺之，\n為其功多，\n故不忍。」\n留侯曰：\n「今急先封雍齒以示群臣，\n群臣見雍齒封，\n則人人自堅矣。」\n於是上乃置酒，\n封雍齒為什方侯，\n而急趣丞相、\n御史定功行封。\n群臣罷酒，\n皆喜曰：\n「雍齒尚為侯，\n我屬無患矣。」\n\n劉敬說高帝曰：\n「都關中。」\n上疑之。\n左右大臣皆山東人，\n多勸上都雒陽：\n「雒陽東有成皋，\n西有殽黽，\n倍河，\n向伊雒，\n其固亦足恃。」\n留侯曰：\n「雒陽雖有此固，\n其中小，\n不過數百里，\n田地薄，\n四面受敵，\n此非用武之國也。\n夫關中左殽函，\n右隴蜀，\n沃野千里，\n南有巴蜀之饒，\n北有胡苑之利，\n阻三面而守，\n獨以一面東制諸侯。\n諸侯安定，\n河渭漕輓天下，\n西給京師；\n諸侯有變，\n順流而下，\n足以委輸。\n此所謂金城千里，\n天府之國也，\n劉敬說是也。」\n於是高帝即日駕，\n西都關中。\n\n留侯從入關。\n留侯性多病，\n即道引不食穀，\n杜門不出歲餘。\n\n上欲廢太子，\n立戚夫人子趙王如意。\n大臣多諫爭，\n未能得堅決者也。\n呂后恐，\n不知所為。\n人或謂呂后曰：\n「留侯善畫計筴，\n上信用之。」\n呂后乃使建成侯呂澤劫留侯，\n曰：\n「君常為上謀臣，\n今上欲易太子，\n君安得高枕而臥乎？」\n留侯曰：\n「始上數在困急之中，\n幸用臣筴。\n今天下安定，\n以愛欲易太子，\n骨肉之閒，\n雖臣等百餘人何益。」\n呂澤彊要曰：\n「為我畫計。」\n留侯曰：\n「此難以口舌爭也。\n顧上有不能致者，\n天下有四人。\n四人者年老矣，\n皆以為上慢侮人，\n故逃匿山中，\n義不為漢臣。\n然上高此四人。\n今公誠能無愛金玉璧帛，\n令太子為書，\n卑辭安車，\n因使辯士固請，\n宜來。\n來，以為客，\n時時從入朝，\n令上見之，\n則必異而問之。\n問之，\n上知此四人賢，\n則一助也。」\n於是呂后令呂澤使人秦太子書，\n卑辭厚禮，\n迎此四人。\n四人至，\n客建成侯所。\n\n漢十一年，\n黥布反，\n上病，\n欲使太子將，\n往擊之。\n四人相謂曰：\n「凡來者，\n將以存太子。\n太子將兵，\n事危矣。」\n乃說建成侯曰：\n「太子將兵，\n有功則位不益太子；\n無功還，\n則從此受禍矣。\n且太子所與俱諸將，\n皆嘗與上定天下梟將也，\n今使太子將之，\n此無異使羊將狼也，\n皆不肯為盡力，\n其無功必矣。\n臣聞\n『母愛者子抱』，\n今戚夫人日夜侍御，\n趙王如意常抱居前，\n上曰\n『終不使不肖子居愛子之上』，\n明乎其代太子位必矣。\n君何不急請呂后承閒為上泣言：\n『黥布，\n天下猛將也，\n善用兵，\n今諸將皆陛下故等夷，\n乃令太子將此屬，\n無異使羊將狼，\n莫肯為用，\n且使布聞之，\n則鼓行而西耳。\n上雖病，\n彊載輜車，\n臥而護之，\n諸將不敢不盡力。\n上雖苦，\n為妻子自彊。』」\n於是呂澤立夜見呂后，\n呂后承閒為上泣涕而言，\n如四人意。\n上曰：\n「吾惟豎子固不足遣，\n而公自行耳。」\n於是上自將兵而東，\n群臣居守，\n皆送至灞上。\n留侯病，\n自彊起，\n至曲郵，\n見上曰：\n「臣宜從，\n病甚。\n楚人剽疾，\n願上無與楚人爭鋒。」\n因說上曰：\n「令太子為將軍，\n監關中兵。」\n上曰：\n「子房雖病，\n彊臥而傅太子。」\n是時叔孫通為太傅，\n留侯行少傅事。\n\n漢十二年，\n上從擊破布軍歸，\n疾益甚，\n愈欲易太子。\n留侯諫，\n不聽，\n因疾不視事。\n叔孫太傅稱說引古今，\n以死爭太子。\n上詳許之，\n猶欲易之。\n及燕，\n置酒，\n太子侍。\n四人從太子，\n年皆八十有餘，\n鬚眉晧白，\n衣冠甚偉。\n上怪之，\n問曰：\n「彼何為者？」\n四人前對，\n各言名姓，\n曰東園公，\n角里先生，\n綺里季，\n夏黃公。\n上乃大驚，\n曰：\n「吾求公數歲，\n公辟逃我，\n今公何自從吾兒游乎？」\n四人皆曰：\n「陛下輕士善罵，\n臣等義不受辱，\n故恐而亡匿。\n竊聞太子為人仁孝，\n恭敬愛士，\n天下莫不延頸欲為太子死者，\n故臣等來耳。」\n上曰：\n「煩公幸卒調護太子。」\n\n四人為壽已畢，\n趨去。\n上目送之，\n召戚夫人指示四人者曰：\n「我欲易之，\n彼四人輔之，\n羽翼已成，\n難動矣。\n呂后真而主矣。」\n戚夫人泣，\n上曰：\n「為我楚舞，\n吾為若楚歌。」\n歌曰：\n「鴻鵠高飛，\n一舉千里。\n羽翮已就，\n橫絕四海。\n橫絕四海，\n當可柰何！\n雖有矰繳，\n尚安所施！」\n歌數闋，\n戚夫人噓唏流涕，\n上起去，\n罷酒。\n竟不易太子者，\n留侯本招此四人之力也。\n\n留侯從上擊代，\n出奇計馬邑下，\n及立蕭何相國，\n所與上從容言天下事甚眾，\n非天下所以存亡，\n故不著。\n留侯乃稱曰：\n「家世相韓，\n及韓滅，\n不愛萬金之資，\n為韓報讎彊秦，\n天下振動。\n今以三寸舌為帝者師，\n封萬戶，\n位列侯，\n此布衣之極，\n於良足矣。\n願棄人閒事，\n欲從赤松子游耳。」\n乃學辟穀，\n道引輕身。\n會高帝崩，\n呂后德留侯，\n乃彊食之，\n曰：\n「人生一世閒，\n如白駒過隙，\n何至自苦如此乎！」\n留不侯不得已，\n彊聽而食。\n\n後八年卒，\n謚為文成侯。\n子不疑代侯。\n\n子房始所見下邳圯上老父與《太公書》者，\n後十三年從高帝過濟北，\n果見穀城山下黃石，\n取而葆祠之。\n留侯死，\n并葬黃石。\n每上冢伏臘，\n祠黃石。\n\n留侯不疑，\n孝文帝五年坐不敬，\n國除。\n\n太史公曰：\n學者多言無鬼神，\n然言有物。\n至如留侯所見老父予書，\n亦可怪矣。\n高祖離困者數矣，\n而留侯常有功力焉，\n豈可謂非天乎？\n上曰：\n「夫運籌筴帷帳之中，\n決勝千里外，\n吾不如子房。」\n余以為其人計魁梧奇侯，\n至見其圖，\n狀貌如婦人好女。\n蓋孔子曰：\n「以貌取人，\n失之子羽。」\n留侯亦云。\n\n4.26《陳丞相世家第二十六》\n\n陳丞相平者，\n陽武戶牖鄉人也。\n少時家貧，\n好讀書，\n有田三十畝，\n獨與兄伯居。\n伯常耕田，\n縱平使游學。\n平為人長大美色。\n人或謂陳平曰：\n「貧何食而肥若是？」\n其嫂嫉平之不視家生產，\n曰：\n「亦食穅覈耳。\n有叔如此，\n不如無有。」\n伯聞之，\n逐其婦而棄之。\n\n及平長，\n可娶妻，\n富人莫肯與者，\n貧者平亦恥之。\n久之，\n戶牖富人有張負，\n張負女孫五嫁而夫輒死，\n人莫敢娶。\n平欲得之。\n邑中有喪，\n平貧，\n侍喪，\n以先往後罷為助。\n張負既見之喪所，\n獨視偉平，\n平亦以故後去。\n負隨平至其家，\n家乃負郭窮巷，\n以獘席為門，\n然門外多有長者車轍。\n張負歸，\n謂其子仲曰：\n「吾欲以女孫予陳平。」\n張仲曰：\n「平貧不事事，\n一縣中盡笑其所為，\n獨奈何予女乎？」\n負曰：\n「人固有好美如陳平而長貧賤者乎？」\n卒與女。\n為平貧，\n乃假貸幣以聘，\n予酒肉之資以內婦。\n負誡其孫曰：\n「毋以貧故，\n事人不謹。\n事兄伯如事父，\n事嫂如母。」\n平既娶張氏女，\n齎用益饒，\n游道日廣。\n\n里中社，\n平為宰，\n分肉食甚均。\n父老曰：\n「善，\n陳孺子之為宰！」\n平曰：\n「嗟乎，\n使平得宰天下，\n亦如是肉矣！」\n\n陳涉起而王陳，\n使周市略定魏地，\n立魏咎為魏王，\n與秦軍相攻於臨濟。\n陳平固已前謝其兄伯，\n從少年往事魏王咎於臨濟。\n魏王以為太僕。\n說魏王不聽，\n人或讒之，\n陳平亡去。\n\n久之，\n項羽略地至河上，\n陳平往歸之，\n從入破秦，\n賜平爵卿。\n項羽之東王彭城也，\n漢王還定三秦而東，\n殷王反楚。\n項羽乃以平為信武君，\n將魏王咎客在楚者以往，\n擊降殷王而還。\n項王使項悍拜平為都尉，\n賜金二十溢。\n居無何，\n漢王攻下殷。\n項王怒，\n將誅定殷者將吏。\n陳平懼誅，\n乃封其金與印，\n使使歸項王，\n而平身閒行杖劍亡。\n渡河，\n船人見其美丈夫獨行，\n疑其亡將，\n要中當有金玉寶器，\n目之，\n欲殺平。\n平恐，\n乃解衣躶而佐刺船。\n船人知其無有，\n乃止。\n\n平遂至修武降漢，\n因魏無知求見漢王，\n漢王召入。\n是時萬石君奮為漢王中涓，\n受平謁，\n入見平。\n平等七人俱進，\n賜食。\n王曰：\n「罷，\n就舍矣。」\n平曰：\n「臣為事來，\n所言不可以過今日。」\n於是漢王與語而說之，\n問曰：\n「子之居楚何官？」\n曰：\n「為都尉。」\n是日乃拜平為都尉，\n使為參乘，\n典護軍。\n諸將盡讙，\n曰：\n「大王一日得楚之亡卒，\n未知其高下，\n而即與同載，\n反使監護軍長者！」\n漢王聞之，\n愈益幸平。\n遂與東伐項王。\n至彭城，\n為楚所敗。\n引而還，\n收散兵至滎陽，\n以平為惡將，\n屬於韓王信，\n軍廣武。\n\n絳侯、\n灌嬰等咸讒陳平曰：\n「平雖美丈夫，\n如冠玉耳，\n其中未必有也。\n臣聞平居家時，\n盜其嫂；\n事魏不容，\n亡歸楚；\n歸楚不中，\n又亡歸漢。\n今日大王尊官之，\n令護軍。\n臣聞平受諸將金，\n金多者得善處，\n金少者得惡處。\n平，反覆亂臣也，\n願王察之。」\n漢王疑之，\n召讓魏無知。\n無知曰：\n「臣所言者，\n能也；\n陛下所問者，\n行也。\n今有尾生、\n孝己之行而無益處於勝負之數，\n陛下何暇用之乎？\n楚漢相距，\n臣進奇謀之士，\n顧其計誠足以利國家不耳。\n且盜嫂受金又何足疑乎？」\n漢王召讓平曰：\n「先生事魏不中，\n遂事楚而去，\n今又從吾游，\n信者固多心乎？」\n平曰：\n「臣事魏王，\n魏王不能用臣說，\n故去事項王。\n項王不能信人，\n其所任愛，\n非諸項即妻之昆弟，\n雖有奇士不能用，\n平乃去楚。\n聞漢王之能用人，\n故歸大王。\n臣躶身來，\n不受金無以為資。\n誠臣計畫有可采者，\n願大王用之；\n使無可用者，\n金具在，\n請封輸官，\n得請骸骨。」\n漢王乃謝，\n厚賜，\n拜為護軍中尉，\n盡護諸將。\n諸將乃不敢復言。\n\n其後，\n楚急攻，\n絕漢甬道，\n圍漢王於滎陽城。\n久之，\n漢王患之，\n請割滎陽以西以和。\n項王不聽。\n漢王謂陳平曰：\n「天下紛紛，\n何時定乎？」\n陳平曰：\n「項王為人，\n恭敬愛人，\n士之廉節好禮者多歸之。\n至於行功爵邑，\n重之，\n士亦以此不附。\n今大王慢而少禮，\n士廉節者不來；\n然大王能饒人以爵邑，\n士之頑鈍嗜利無恥者亦多歸漢。\n誠各去其兩短，\n襲其兩長，\n天下指麾則定矣。\n然大王恣侮人，\n不能得廉節之士。\n顧楚有可亂者，\n彼項王骨鯁之臣惡父、\n鍾離眛、\n龍且、\n周殷之屬，\n不過數人耳。\n大王誠能出捐數萬斤金，\n行反閒，\n閒其君臣，\n以疑其心，\n項王為人意忌信讒，\n必內相誅。\n漢因舉兵而攻之，\n破楚必矣。」\n漢王以為然，\n乃出黃金四萬斤，\n與陳平，\n恣所為，\n不問其出入。\n\n陳平既多以金縱反閒於楚軍，\n宣言諸將鍾離眛等為項王將，\n功多矣，\n然而終不得裂地而王，\n欲與漢為一，\n以滅項氏而分王其地。\n項羽果意不信鍾離眛等。\n項王既疑之，\n使使至漢。\n漢王為太牢具，\n舉進。\n見楚使，\n即詳驚曰：\n「吾以為亞父使，\n乃項王使！」\n復持去，\n更以惡草具進楚使。\n楚使歸，\n具以報項王。\n項王果大疑亞父。\n亞父欲急攻下滎陽城，\n項王不信，\n不肯聽。\n亞父聞項王疑之，\n乃怒曰：\n「天下事大定矣，\n君王自為之！\n願請骸骨歸！」\n歸未至彭城，\n疽發背而死。\n陳平乃夜出女子二千人滎陽城東門，\n楚因擊之，\n陳平乃與漢王從城西門夜出去。\n遂入關，\n收散兵復東。\n\n其明年，\n淮陰侯破齊，\n自立為齊王，\n使使言之漢王。\n漢王大怒而罵，\n陳平躡漢王。\n漢王亦悟，\n乃厚遇齊使，\n使張子房卒立信為齊王。\n封平以戶牖鄉。\n用其奇計策，\n卒滅楚。\n常以護軍中尉從定燕王臧荼。\n\n漢六年，\n人有上書告楚王韓信反。\n高帝問諸將，\n諸將曰：\n「亟發兵阬豎子耳。」\n高帝默然。\n問陳平，\n平固辭謝，\n曰：\n「諸將云何？」\n上具告之。\n陳平曰：\n「人之上書言信反，\n有知之者乎？」\n曰：\n「未有。」\n曰：\n「信知之乎？」\n曰：\n「不知。」\n陳平曰：\n「陛下精兵孰與楚？」\n上曰：\n「不能過。」\n平曰：\n「陛下將用兵有能過韓信者乎？」\n上曰：\n「莫及也。」\n平曰：\n「今兵不如楚精，\n而將不能及，\n而舉兵攻之，\n是趣之戰也，\n竊為陛下危之。」\n上曰：\n「為之柰何？」\n平曰：\n「古者天子巡狩，\n會諸侯。\n南方有雲夢，\n陛下弟出偽游雲夢，\n會諸侯於陳。\n陳，楚之西界，\n信聞天子以好出游，\n其勢必無事而郊迎謁。\n謁，而陛下因禽之，\n此特一力士之事耳。」\n高帝以為然，\n乃發使告諸侯會陳，\n「吾將南游雲夢」。\n上因隨以行。\n行未至陳，\n楚王信果郊迎道中。\n高帝豫具武士，\n見信至，\n即執縛之，\n載後車。\n信呼曰：\n「天下已定，\n我固當烹！」\n高帝顧謂信曰：\n「若毋聲！\n而反，\n明矣！」\n武士反接之。\n遂會諸侯于陳，\n盡定楚地。\n還至雒陽，\n赦信以為淮陰侯，\n而與功臣剖符定封。\n\n於是與平剖符，\n世世勿絕，\n為戶牖侯。\n平辭曰：\n「此非臣之功也。」\n上曰：\n「吾用先生謀計，\n戰勝剋敵，\n非功而何？」\n平曰：\n「非魏無知臣安得進？」\n上曰：\n「若子可謂不背本矣。」\n乃復賞魏無知。\n其明年，\n以護軍中尉從攻反者韓王信於代。\n卒至平城，\n為匈奴所圍，\n七日不得食。\n高帝用陳平奇計，\n使單于閼氏，\n圍以得開。\n高帝既出，\n其計祕，\n世莫得聞。\n\n高帝南過曲逆，\n上其城，\n望見其屋室甚大，\n曰：\n「壯哉縣！\n吾行天下，\n獨見洛陽與是耳。」\n顧問御史曰：\n「曲逆戶口幾何？」\n對曰：\n「始秦時三萬餘戶，\n閒者兵數起，\n多亡匿，\n今見五千戶。」\n於是乃詔御史，\n更以陳平為曲逆侯，\n盡食之，\n除前所食戶牖。\n\n其後常以護軍中尉從攻陳豨及黥布。\n凡六出奇計，\n輒益邑，\n凡六益封。\n奇計或頗祕，\n世莫能聞也。\n\n高帝從破布軍還，\n病創，\n徐行至長安。\n燕王盧綰反，\n上使樊噲以相國將兵攻之。\n既行，\n人有短惡噲者。\n高帝怒曰：\n「噲見吾病，\n乃冀我死也。」\n用陳平謀而召絳侯周勃受詔床下，\n曰：\n「陳平亟馳傳載勃代噲將，\n平至軍中即斬噲頭！」\n二人既受詔，\n馳傳未至軍，\n行計之曰：\n「樊噲，\n帝之故人也，\n功多，\n且又乃呂后弟呂嬃之夫，\n有親且貴，\n帝以忿怒故，\n欲斬之，\n則恐後悔。\n寧囚而致上，\n上自誅之。」\n未至軍，\n為壇，\n以節召樊噲。\n噲受詔，\n即反接載檻車，\n傳詣長安，\n而令絳侯勃代將，\n將兵定燕反縣。\n\n平行聞高帝崩，\n平恐呂太后及呂嬃讒怒，\n乃馳傳先去。\n逢使者詔平與灌嬰屯於滎陽。\n平受詔，\n立復馳至宮，\n哭甚哀，\n因奏事喪前。\n呂太后哀之，\n曰：\n「君勞，\n出休矣。」\n平畏讒之就，\n因固請得宿衛中。\n太后乃以為郎中令，\n曰：\n「傅教孝惠。」\n是後呂嬃讒乃不得行。\n樊噲至，\n則赦復爵邑。\n\n孝惠帝六年，\n相國曹參卒，\n以安國侯王陵為右丞相，\n陳平為左丞相。\n\n王陵者，\n故沛人，\n始為縣豪，\n高祖微時，\n兄事陵。\n陵少文，\n任氣，\n好直言。\n及高祖起沛，\n入至咸陽，\n陵亦自聚黨數千人，\n居南陽，\n不肯從沛公。\n及漢王之還攻項籍，\n陵乃以兵屬漢。\n項羽取陵母置軍中，\n陵使至，\n則東鄉坐陵母，\n欲以招陵。\n陵母既私送使者，\n泣曰：\n「為老妾語陵，\n謹事漢王。\n漢王，\n長者也，\n無以老妾故，\n持二心。\n妾以死送使者。」\n遂伏劍而死。\n項王怒，\n烹陵母。\n陵卒從漢王定天下。\n以善雍齒，\n雍齒，\n高帝之仇，\n而陵本無意從高帝，\n以故晚封，\n為安國侯。\n\n安國侯既為右丞相，\n二歲，\n孝惠帝崩。\n高后欲立諸呂為王，\n問王陵，\n王陵曰：\n「不可。」\n問陳平，\n陳平曰：\n「可。」\n呂太后怒，\n乃詳遷陵為帝太傅，\n實不用陵。\n陵怒，\n謝疾免，\n杜門竟不朝請，\n七年而卒。\n\n陵之免丞相，\n呂太后乃徙平為右丞相，\n以辟陽侯審食其為左丞相。\n左丞相不治，\n常給事於中。\n\n食其亦沛人。\n漢王之敗彭城西，\n楚取太上皇、\n呂后為質，\n食其以舍人侍呂后。\n其後從破項籍為侯，\n幸於呂太后。\n及為相，\n居中，\n百官皆因決事。\n\n呂嬃常以前陳平為高帝謀執樊噲，\n數讒曰：\n「陳平為相非治事，\n日飲醇酒，\n戲婦女。」\n陳平聞，\n日益甚。\n呂太后聞之，\n私獨喜。\n面質呂嬃於陳平曰：\n「鄙語曰\n『兒婦人口不可用』，\n顧君與我何如耳。\n無畏呂嬃之讒也。」\n\n呂太后立諸呂為王，\n陳平偽聽之。\n及呂太后崩，\n平與太尉勃合謀，\n卒誅諸呂，\n立孝文皇帝，\n陳平本謀也。\n審食其免相。\n\n孝文帝立，\n以為太尉勃親以兵誅呂氏，\n功多；\n陳平欲讓勃尊位，\n乃謝病。\n孝文帝初立，\n怪平病，\n問之。\n平曰：\n「高祖時，\n勃功不如臣平。\n及誅諸呂，\n臣功亦不如勃。\n願以右丞相讓勃。」\n於是孝文帝乃以絳侯勃為右丞相，\n位次第一；\n平徙為左丞相，\n位次第二。\n賜平金千斤，\n益封三千戶。\n\n居頃之，\n孝文皇帝既益明習國家事，\n朝而問右丞相勃曰：\n「天下一歲決獄幾何？」\n勃謝曰：\n「不知。」\n問：\n「天下一歲錢穀出入幾何？」\n勃又謝不知，\n汗出沾背，\n愧不能對。\n於是上亦問左丞相平。\n平曰：\n「有主者。」\n上曰：\n「主者謂誰？」\n平曰：\n「陛下即問決獄，\n責廷尉；\n問錢穀，\n責治粟內史。」\n上曰：\n「苟各有主者，\n而君所主者何事也？」\n平謝曰：\n「主臣！\n陛下不知其駑下，\n使待罪宰相。\n宰相者，\n上佐天子理陰陽，\n順四時，\n下育萬物之宜，\n外鎮撫四夷諸侯，\n內親附百姓，\n使卿大夫各得任其職焉。」\n孝文帝乃稱善。\n右丞相大慚，\n出而讓陳平曰：\n「君獨不素教我對！」\n陳平笑曰：\n「君居甚位，\n不知其任邪？\n且陛下即問長安中盜賊數，\n君欲彊對邪？」\n於是絳侯自知其能不如平遠矣。\n居頃之，\n絳侯謝病請免相，\n陳平專為一丞相。\n\n孝文帝二年，\n丞相陳平卒，\n謚為獻侯。\n子共侯買代侯。\n二年卒，\n子簡侯恢代侯。\n二十三年卒，\n子何代侯。\n二十三年，\n何坐略人妻，\n棄市，\n國除。\n\n始陳平曰：\n「我多陰謀，\n是道家之所禁。\n吾世即廢，\n亦已矣，\n終不能復起，\n以吾多陰禍也。」\n然其後曾孫陳掌以衛氏親貴戚，\n願得續封陳氏，\n然終不得。\n\n太史公曰：\n陳丞相平少時，\n本好黃帝、\n老子之術。\n方其割肉俎上之時，\n其意固已遠矣。\n傾側擾攘楚魏之閒，\n卒歸高帝。\n常出奇計，\n救紛糾之難，\n振國家之患。\n及呂后時，\n事多故矣，\n然平竟自脫，\n定宗廟，\n以榮名終，\n稱賢相，\n豈不善始善終哉！\n非知謀孰能當此者乎？\n\n4.27《絳侯周勃世家第二十七》\n\n絳侯周勃者，\n沛人也。\n其先卷人，\n徙沛。\n勃以織薄曲為生，\n常為人吹簫給喪事，\n材官引彊。\n\n高祖之為沛公初起，\n勃以中涓從攻胡陵，\n下方與。\n方與反，\n與戰，\n卻適。\n攻豐。\n擊秦軍碭東。\n還軍留及蕭。\n復攻碭，\n破之。\n下下邑，\n先登。\n賜爵五大夫。\n攻蒙、\n虞，取之。\n擊章邯車騎，\n殿。定魏地。\n攻爰戚、\n東緡，\n以往至栗，\n取之。\n攻齧桑，\n先登。\n擊秦軍阿下，\n破之。\n追至濮陽，\n下甄城。\n攻都關、\n定陶，\n襲取宛朐，\n得單父令。\n夜襲取臨濟，\n攻張，\n以前至卷，\n破之。\n擊李由軍雍丘下。\n攻開封，\n先至城下為多。\n後章邯破殺項梁，\n沛公與項羽引兵東如碭。\n自初起沛還至碭，\n一歲二月。\n楚懷王封沛公號武安侯，\n為碭郡長。\n沛公拜勃為虎賁令，\n以令從沛公定魏地。\n攻東郡尉於城武，\n破之。\n擊王離軍，\n破之。\n攻長社，\n先登。\n攻潁陽、\n緱氏，\n絕河津。\n擊趙賁軍尸北。\n南攻南陽守齮，\n破武關、\n嶢關。\n破秦軍於藍田，\n至咸陽，\n滅秦。\n\n項羽至，\n以沛公為漢王。\n漢王賜勃爵為威武侯。\n從入漢中，\n拜為將軍。\n還定三秦，\n至秦，\n賜食邑懷德。\n攻槐里、\n好畤，\n最。擊趙賁、\n內史保於咸陽，\n最。北攻漆。\n擊章平、\n姚卬軍。\n西定汧。\n還下郿、\n頻陽。\n圍章邯廢丘。\n破西丞。\n擊盜巴軍，\n破之。\n攻上邽。\n東守嶢關。\n轉擊項籍。\n攻曲逆，\n最。還守敖倉，\n追項籍。\n籍已死，\n因東定楚地泗水、\n東海郡，\n凡得二十二縣。\n還守雒陽、\n櫟陽，\n賜與潁陰侯共食鍾離。\n以將軍從高帝擊反者燕王臧荼，\n破之易下。\n所將卒當馳道為多。\n賜爵列侯，\n剖符世世勿絕。\n食絳八千一百八十戶，\n號絳侯。\n\n以將軍從高帝擊反韓王信於代，\n降下霍人。\n以前至武泉，\n擊胡騎，\n破之武泉北。\n轉攻韓信軍銅鞮，\n破之。\n還，降太原六城。\n擊韓信胡騎晉陽下，\n破之，\n下晉陽。\n後擊韓信軍於硰石，\n破之，\n追北八十里。\n還攻樓煩三城，\n因擊胡騎平城下，\n所將卒當馳道為多。\n勃遷為太尉。\n\n擊陳豨，\n屠馬邑。\n所將卒斬豨將軍乘馬絺。\n擊韓信、\n陳豨、\n趙利軍於樓煩，\n破之。\n得豨將宋最、\n鴈門守圂。\n因轉攻得雲中守遬、\n丞相箕肆、\n將勳。\n定鴈門郡十七縣，\n雲中郡十二縣。\n因復擊豨靈丘，\n破之，\n斬豨，\n得豨丞相程縱、\n將軍陳武、\n都尉高肆。\n定代郡九縣。\n\n燕王盧綰反，\n勃以相國代樊噲將，\n擊下薊，\n得綰大將抵、\n丞相偃、\n守陘、\n太尉弱、\n御史大夫施，\n屠渾都。\n破綰軍上蘭，\n復擊破綰軍沮陽。\n追至長城，\n定上谷十二縣，\n右北平十六縣，\n遼西、\n遼東二十九縣，\n漁陽二十二縣。\n最從高帝得相國一人，\n丞相二人，\n將軍、\n二千石各三人；\n別破軍二，\n下城三，\n定郡五，\n縣七十九，\n得丞相、\n大將各一人。\n\n勃為人木彊敦厚，\n高帝以為可屬大事。\n勃不好文學，\n每召諸生說士，\n東鄉坐而責之：\n「趣為我語。」\n其椎少文如此。\n\n勃既定燕而歸，\n高祖已崩矣，\n以列侯事孝惠帝。\n孝惠帝六年，\n置太尉官，\n以勃為太尉。\n十歲，\n高后崩。\n呂祿以趙王為漢上將軍，\n呂產以呂王為漢相國，\n秉漢權，\n欲危劉氏。\n勃為太尉，\n不得入軍門。\n陳平為丞相，\n不得任事。\n於是勃與平謀，\n卒誅諸呂而立孝文皇帝。\n其語在《呂后》、\n《孝文》事中。\n\n文帝既立，\n以勃為右丞相，\n賜金五千斤，\n食邑萬戶。\n居月餘，\n人或說勃曰：\n「君既誅諸呂，\n立代王，\n威震天下，\n而君受厚賞，\n處尊位，\n以寵，\n久之即禍及身矣。」\n勃懼，\n亦自危，\n乃謝請歸相印。\n上許之。\n歲餘，\n丞相平卒，\n上復以勃為丞相。\n十餘月，\n上曰：\n「前日吾詔列侯就國，\n或未能行，\n丞相吾所重，\n其率先之。」\n乃免相就國。\n\n歲餘，\n每河東守尉行縣至絳，\n絳侯勃自畏恐誅，\n常被甲，\n令家人持兵以見之。\n其後人有上書告勃欲反，\n下廷尉。\n廷尉下其事長安，\n逮捕勃治之。\n勃恐，\n不知置辭。\n吏稍侵辱之。\n勃以千金與獄吏，\n獄吏乃書牘背示之，\n曰\n「以公主為證」。\n公主者，\n孝文帝女也，\n勃太子勝之尚之，\n故獄吏教引為證。\n勃之益封受賜，\n盡以予薄昭。\n及繫急，\n薄昭為言薄太后，\n太后亦以為無反事。\n文帝朝，\n太后以冒絮提文帝，\n曰：\n「絳侯綰皇帝璽，\n將兵於北軍，\n不以此時反，\n今居一小縣，\n顧欲反邪！」\n文帝既見絳侯獄辭，\n乃謝曰：\n「吏方驗而出之。」\n於是使使持節赦絳侯，\n復爵邑。\n絳侯既出，\n曰：\n「吾嘗將百萬軍，\n然安知獄吏之貴乎！」\n\n絳侯復就國。\n孝文帝十一年卒，\n謚為武侯。\n子勝之代侯。\n六歲，\n尚公主，\n不相中，\n坐殺人，\n國除。\n絕一歲，\n文帝乃擇絳侯勃子賢者河內守亞夫，\n封為條侯，\n續絳侯後。\n\n條侯亞夫自未侯為河內守時，\n許負相之，\n曰：\n「君後三歲而侯。\n侯八歲為將相，\n持國秉，\n貴重矣，\n於人臣無兩。\n其後九歲而君餓死。」\n亞夫笑曰：\n「臣之兄已代父侯矣，\n有如卒，\n子當代，\n亞夫何說侯乎？\n然既已貴如負言，\n又何說餓死？\n指示我。」\n許負指其口曰：\n「有從理入口，\n此餓死法也。」\n居三歲，\n其兄絳侯勝之有罪，\n孝文帝擇絳侯子賢者，\n皆推亞夫，\n乃封亞夫為條侯，\n續絳侯後。\n\n文帝之後六年，\n匈奴大入邊。\n乃以宗正劉禮為將軍，\n軍霸上；\n祝茲侯徐厲為將軍，\n軍棘門；\n以河內守亞夫為將軍，\n軍細柳：\n以備胡。\n上自勞軍。\n至霸上及棘門軍，\n直馳入，\n將以下騎送迎。\n已而之細柳軍，\n軍士吏被甲，\n銳兵刃，\n彀弓弩，\n持滿。\n天子先驅至，\n不得入。\n先驅曰：\n「天子且至！」\n軍門都尉曰：\n「將軍令曰\n『軍中聞將軍令，\n不聞天子之詔』。」\n居無何，\n上至，\n又不得入。\n於是上乃使使持節詔將軍：\n「吾欲入勞軍。」\n亞夫乃傳言開壁門。\n壁門士吏謂從屬車騎曰：\n「將軍約，\n軍中不得驅馳。」\n於是天子乃按轡徐行。\n至營，\n將軍亞夫持兵揖曰：\n「介冑之士不拜，\n請以軍禮見。」\n天子為動，\n改容式車。\n使人稱謝：\n「皇帝敬勞將軍。」\n成禮而去。\n既出軍門，\n群臣皆驚。\n文帝曰：\n「嗟乎，\n此真將軍矣！\n曩者霸上、\n棘門軍，\n若兒戲耳，\n其將固可襲而虜也。\n至於亞夫，\n可得而犯邪！」\n稱善者久之。\n月餘，\n三軍皆罷。\n乃拜亞夫為中尉。\n\n孝文且崩時，\n誡太子曰：\n「即有緩急，\n周亞夫真可任將兵。」\n文帝崩，\n拜亞夫為車騎將軍。\n\n孝景三年，\n吳楚反。\n亞夫以中尉為太尉，\n東擊吳楚。\n因自請上曰：\n「楚兵剽輕，\n難與爭鋒。\n願以梁委之，\n絕其糧道，\n乃可制。」\n上許之。\n\n太尉既會兵滎陽，\n吳方攻梁，\n梁急，\n請救。\n太尉引兵東北走昌邑，\n深壁而守。\n梁日使使請太尉，\n太尉守便宜，\n不肯往。\n梁上書言景帝，\n景帝使使詔救梁。\n太尉不奉詔，\n堅壁不出，\n而使輕騎兵弓高侯等絕吳楚兵後食道。\n吳兵乏糧，\n飢，數欲挑戰，\n終不出。\n夜，軍中驚，\n內相攻擊擾亂，\n至於太尉帳下。\n太尉終臥不起。\n頃之，\n復定。\n後吳奔壁東南陬，\n太尉使備西北。\n已而其精兵果奔西北，\n不得入。\n吳兵既餓，\n乃引而去。\n太尉出精兵追擊，\n大破之。\n吳王濞棄其軍，\n而與壯士數千人亡走，\n保於江南丹徒。\n漢兵因乘勝，\n遂盡虜之，\n降其兵，\n購吳王千金。\n月餘，\n越人斬吳王頭以告。\n凡相攻守三月，\n而吳楚破平。\n於是諸將乃以太尉計謀為是。\n由此梁孝王與太尉有卻。\n\n歸，\n復置太尉官。\n五歲，\n遷為丞相，\n景帝甚重之。\n景帝廢栗太子，\n丞相固爭之，\n不得。\n景帝由此疏之。\n而梁孝王每朝，\n常與太后言條侯之短。\n\n竇太后曰：\n「皇后兄王信可侯也。」\n景帝讓曰：\n「始南皮、\n章武侯先帝不侯，\n及臣即位乃侯之。\n信未得封也。」\n竇太后曰：\n「人主各以時行耳。\n自竇長君在時，\n竟不得侯，\n死後乃其子彭祖顧得侯。\n吾甚恨之。\n帝趣侯信也！」\n景帝曰：\n「請得與丞相議之。」\n丞相議之，\n亞夫曰：\n「高皇帝約\n『非劉氏不得王，\n非有功不得侯，\n不如約，\n天下共擊之』。\n今信雖皇后兄，\n無功，\n侯之，\n非約也。」\n景帝默然而止。\n\n甚後匈奴王唯徐盧等五人降，\n景帝欲侯之以勸後。\n丞相亞夫曰：\n「彼背其主降陛下，\n陛下侯之，\n則何以責人臣不守節者乎？」\n景帝曰：\n「丞相議不可用。」\n乃悉封唯徐盧等為列侯。\n亞夫因謝病。\n景帝中三年，\n以病免相。\n\n頃之，\n景帝居禁中，\n召條侯，\n賜食。\n獨置大胾，\n無切肉，\n又不置櫡。\n條侯心不平，\n顧謂尚席取櫡。\n景帝視而笑曰：\n「此不足君所乎？」\n條侯免冠謝。\n上起，\n條侯因趨出。\n景帝以目送之，\n曰：\n「此怏怏者非少主臣也！」\n\n居無何，\n條侯子為父買工官尚方甲楯五百被可以葬者。\n取庸苦之，\n不予錢。\n庸知其盜買縣官器，\n怒而上變告子，\n事連汙條侯。\n書既聞上，\n上下吏。\n吏簿責條侯，\n條侯不對。\n景帝罵之曰：\n「吾不用也。」\n召詣廷尉。\n廷尉責曰：\n「君侯欲反邪？」\n亞夫曰：\n「臣所買器，\n乃葬器也，\n何謂反邪？」\n使曰：\n「君侯縱不反地上，\n即欲反地下耳。」\n吏侵之益急。\n初，吏捕條侯，\n條侯欲自殺，\n夫人止之，\n以故不得死，\n遂入廷尉。\n因不食五日，\n嘔血而死。\n國除。\n\n絕一歲，\n景帝乃更封絳侯勃他子堅為平曲侯，\n續絳侯後。\n十九年卒，\n謚為共侯。\n子建德代侯，\n十三年，\n為太子太傅。\n坐酎金不善，\n元鼎五年，\n有罪，\n國除。\n\n條侯果餓死。\n死後，\n景帝乃封王信為蓋侯。\n\n太史公曰：\n絳侯周勃始為布衣時，\n鄙樸人也，\n才能不過凡庸。\n及從高祖定天下，\n在將相位，\n諸呂欲作亂，\n勃匡國家難，\n復之乎正。\n雖伊尹、\n周公，\n何以加哉！\n亞夫之用兵，\n持威重，\n執堅刃，\n穰苴曷有加焉！\n足己而不學，\n守節不遜，\n終以窮困。\n悲夫！\n\n4.28《梁孝王世家第二十八》\n\n梁孝王武者，\n孝文皇帝子也，\n而與孝景帝同母。\n母，竇太后也。\n\n孝文帝凡四男：\n長子曰太子，\n是為孝景帝；\n次子武；\n次子參；\n次子勝。\n孝文帝即位二年，\n以武為代王，\n以參為太原王，\n以勝為梁王。\n二歲，\n徙代王為淮陽王。\n以代盡與太原王，\n號曰代王。\n參立十七年，\n孝文後二年卒，\n謚為孝王。\n子登嗣文，\n是為代共王。\n立二十九年，\n元光二年卒。\n子義立，\n是為代王。\n十九年，\n漢廣關，\n以常山為限，\n而徙代王王清河。\n清河王徙以元鼎三年也。\n\n初，\n武為淮陽王十年，\n而梁王勝卒，\n謚為梁懷王。\n懷王最少子，\n愛幸異於他子。\n其明年，\n徙淮陽王武為梁王。\n梁王之初王梁，\n孝文帝之十二年也。\n梁王自初王通歷已十一年矣。\n\n梁王十四年，\n入朝。\n十七年，\n十八年，\n比年入朝，\n留，其明年，\n乃之國。\n二十一年，\n入朝。\n二十二年，\n孝文帝崩。\n二十四年，\n入朝。\n二十五年，\n復入朝。\n是時上未置太子也。\n上與梁王燕飲，\n嘗從容言曰：\n「千秋萬歲後傳於王。」\n王辭謝。\n雖知非至言，\n然心內喜。\n太后亦然。\n\n其春，\n吳楚齊趙七國反。\n吳楚先擊梁棘壁，\n殺數萬人。\n梁孝王城守睢陽，\n而使韓安國、\n張羽等為大將軍，\n以距吳楚。\n吳楚以梁為限，\n不敢過而西，\n與太尉亞夫等相距三月。\n吳楚破，\n而梁所破殺虜略與漢中分。\n明年，\n漢立太子。\n其後梁最親，\n有功，\n又為大國，\n居天下膏腴地。\n地北界泰山，\n西至高陽，\n四十餘城，\n皆多大縣。\n\n孝王，\n竇太后少子也，\n愛之，\n賞賜不可勝道。\n於是孝王築東苑，\n方三百餘里。\n廣睢陽城七十里。\n大治宮室，\n為複道，\n自宮連屬於平臺三十餘里。\n得賜天子旌旗，\n出從千乘萬騎。\n東西馳獵，\n擬於天子。\n出言䟆，\n入言警。\n招延四方豪桀，\n自山以東游說之士，\n莫不畢至。\n齊人羊勝、\n公孫詭、\n鄒陽之屬。\n公孫詭多奇邪計，\n初見王，\n賜千金，\n官至中尉，\n梁號之曰公孫將軍。\n梁多作兵器弩弓矛數十萬，\n而府庫金錢且百巨萬，\n珠玉寶器多於京師。\n\n二十九年十月，\n梁孝王入朝。\n景帝使使持節乘輿駟馬，\n迎梁王於關下。\n既朝，\n上疏因留。\n以太后親故，\n王入則侍景帝同輦，\n出則同車游獵，\n射禽獸上林中。\n梁之侍中、\n郎、謁者著籍引出入天子殿門，\n與漢宦官無異。\n\n十一月，\n上廢栗太子，\n竇太后心欲以孝王為後嗣。\n大臣及袁盎等有所關說於景帝，\n竇太后義格，\n亦遂不復言以梁王為嗣事由此。\n以事祕，\n世莫知。\n乃辭歸國。\n\n其夏四月，\n上立膠東王為太子。\n梁王怨袁盎及議臣，\n乃與羊勝、\n公孫詭之屬陰使人刺殺袁盎及他議臣十餘人。\n逐其賊，\n未得也。\n於是天子意梁王，\n逐賊，\n果梁使之。\n乃遣使冠蓋相望於道，\n覆按梁，\n捕公孫詭、\n羊勝。\n公孫詭、\n羊勝匿王後宮。\n使者責二千石急，\n梁相軒丘豹及內史韓安國進諫王，\n王乃令勝、\n詭皆自殺，\n出之。\n上由此怨望於梁王。\n梁王恐，\n乃使韓安國因長公主謝罪太后，\n然后得釋。\n\n上怒稍解，\n因上書請朝。\n既至關，\n茅蘭說王，\n使乘布車，\n從兩騎入，\n匿於長公主園。\n漢使使迎王，\n王已入關，\n車騎盡居外，\n不知王處。\n太后泣曰：\n「帝殺吾子！」\n景帝憂恐。\n於是梁王伏斧質於闕下，\n謝罪，\n然後太后、\n景帝大喜，\n相泣，\n復如故。\n悉召王從官入關。\n然景帝益疏王，\n不同車輦矣。\n\n三十五年冬，\n復朝。\n上疏欲留，\n上弗許。\n歸國，\n意忽忽不樂。\n北獵良山，\n有獻牛，\n足出背上，\n孝王惡之。\n六月中，\n病熱，\n六日卒，\n謚曰孝王。\n\n孝王慈孝，\n每聞太后病，\n口不能食，\n居不安寢，\n常欲留長安侍太后。\n太后亦愛之。\n及聞梁王薨，\n竇太后哭極哀，\n不食，\n曰：\n「帝果殺吾子！」\n景帝哀懼，\n不知所為。\n與長公主計之，\n乃分梁為五國，\n盡立孝王男五人為王，\n女五人皆食湯沐邑。\n於是奏之太后，\n太后乃說，\n為帝加壹湌。\n\n梁孝王長子買為梁王，\n是為共王；\n子明為濟川王；\n子彭離為濟東王；\n子定為山陽王；\n子不識為濟陰王。\n\n孝王未死時，\n財以巨萬計，\n不可勝數。\n及死，\n藏府餘黃金尚四十餘萬斤，\n他財物稱是。\n\n梁共王三年，\n景帝崩。\n共王立七年卒，\n子襄立，\n是為平王。\n\n梁平王襄十四年，\n母曰陳太后。\n共王母曰李太后。\n李太后，\n親平王之大母也。\n而平王之后姓任，\n曰任王后。\n任王后甚有寵於平王襄。\n初，孝王在時，\n有罍樽，\n真千金。\n孝王誡後世，\n善保罍樽，\n無得以與人。\n任王后聞而欲得罍樽。\n平王大母李太后曰：\n「先王有命，\n無得以罍樽與人。\n他物雖百巨萬，\n猶自恣也。」\n任王后絕欲得之。\n平王襄直使人開府取罍樽，\n賜任王后。\n李太后大怒，\n漢使者來，\n欲自言，\n平王襄及任王后遮止，\n閉門，\n李太后與爭門，\n措指，\n遂不得見漢使者。\n李太后亦私與食官長及郎中尹霸等士通亂，\n而王與任王后以此使人風止李太后，\n李太后內有淫行，\n亦已。\n後病薨。\n病時，\n任后未嘗請病；\n薨，又不持喪。\n\n元朔中，\n睢陽人類犴反者，\n人有辱其父，\n而與淮陽太守客出同車。\n太守客出下車，\n類犴反殺其仇於車上而去。\n淮陽太守怒，\n以讓梁二千石。\n二千石以下求反甚急，\n執反親戚。\n反知國陰事，\n乃上變事，\n具告知王與大母爭樽狀。\n時丞相以下見知之，\n欲以傷梁長吏，\n其書聞天子。\n天子下吏驗問，\n有之。\n公卿請廢襄為庶人。\n天子曰：\n「李太后有淫行，\n而梁王襄無良師傅，\n故陷不義。」\n乃削梁八城，\n梟任王后首于市。\n梁餘尚有十城。\n襄立三十九年卒，\n謚為平王。\n子無傷立為梁王也。\n\n濟川王明者，\n梁孝王子，\n以桓邑侯孝景中六年為濟川王。\n七歲，\n坐射殺其中尉，\n漢有司請誅，\n天子弗忍誅，\n廢明為庶人，\n遷房陵，\n地入于漢為郡。\n\n濟東王彭離者，\n梁孝王子，\n以孝景中六年為濟東王。\n二十九年，\n彭離驕悍，\n無人君禮，\n昏暮私與其奴、\n亡命少年數十人行剽殺人，\n取財物以為好。\n所殺發覺者百餘人，\n國皆知之，\n莫敢夜行。\n所殺者子上書言。\n漢有司請誅，\n上不忍，\n廢以為庶人，\n遷上庸，\n地入于漢，\n為大河郡。\n\n山陽哀王定者，\n梁孝王子，\n以孝景中六年為山陽王。\n九年卒，\n無子，\n國除，\n地入于漢，\n為山陽郡。\n\n濟陰哀王不識者，\n梁孝王子，\n以孝景中六年為濟陰王。\n一歲卒，\n無子，\n國除，\n地入于漢，\n為濟陰郡。\n\n太史公曰：\n梁孝王雖以親愛之故，\n王膏腴之地，\n然會漢家隆盛，\n百姓殷富，\n故能植其財貨，\n廣宮室，\n車服擬於天子。\n然亦僭矣。\n\n褚先生曰：\n臣為郎時，\n聞之於宮殿中老郎吏好事者稱道之也。\n竊以為令梁孝王怨望，\n欲為不善者，\n事從中生。\n今太后，\n女主也，\n以愛少子故，\n欲令梁王為太子。\n大臣不時正言其不可狀，\n阿意治小，\n私說意以受賞賜，\n非忠臣也。\n齊如魏其侯竇嬰之正言也，\n何以有後禍？\n景帝與王燕見，\n侍太后飲，\n景帝曰：\n「千秋萬歲之後傳王。」\n太后喜說。\n竇嬰在前，\n據地言曰：\n「漢法之約，\n傳子適孫，\n今帝何以得傳弟，\n擅亂高帝約乎！」\n於是景帝默然無聲。\n太后意不說。\n\n故成王與小弱弟立樹下，\n取一桐葉以與之，\n曰：\n「吾用封汝。」\n周公聞之，\n進見曰：\n「天王封弟，\n甚善。」\n成王曰：\n「吾直與戲耳。」\n周公曰：\n「人主無過舉，\n不當有戲言，\n言之必行之。」\n於是乃封小弟以應縣。\n是後成王沒齒不敢有戲言，\n言必行之。\n《孝經》曰：\n「非法不言，\n非道不行。」\n此聖人之法言也。\n今主上不宜出好言於梁王。\n梁王上有太后之重，\n驕蹇日久，\n數聞景帝好言，\n千秋萬世之後傳王，\n而實不行。\n\n又諸侯王朝見天子，\n漢法凡當四見耳。\n始到，\n入小見；\n到正月朔旦，\n奉皮薦璧玉賀正月，\n法見；\n後三日，\n為王置酒，\n賜金錢財物；\n後二日，\n復入小見，\n辭去。\n凡留長安不過二十日。\n小見者，\n燕見於禁門內，\n飲於省中，\n非士人所得入也。\n今梁王西朝，\n因留，\n且半歲。\n入與人主同輦，\n出與同車。\n示風以大言而實不與，\n令出怨言，\n謀畔逆，\n乃隨而憂之，\n不亦遠乎！\n非大賢人，\n不知退讓。\n今漢之儀法，\n朝見賀正月者，\n常一王與四侯俱朝見，\n十餘歲一至。\n今梁王常比年入朝見，\n久留。\n鄙語曰\n「驕子不孝」，\n非惡言也。\n故諸侯王當為置良師傅，\n相忠言之士，\n如汲黯、\n韓長孺等，\n敢直言極諫，\n安得有患害！\n\n蓋聞梁王西入朝，\n謁竇太后，\n燕見，\n與景帝俱侍坐於太后前，\n語言私說。\n太后謂帝曰：\n「吾聞殷道親親，\n周道尊尊，\n其義一也。\n安車大駕，\n用梁孝王為寄。」\n景帝跪席舉身曰：\n「諾。」\n罷酒出，\n帝召袁盎諸大臣通經術者曰：\n「太后言如是，\n何謂也？」\n皆對曰：\n「太后意欲主梁王為帝太子。」\n帝問其狀，\n袁盎等曰：\n「殷道親親者，\n立弟。\n周道尊尊者，\n立子。\n殷道質，\n質者法天，\n親其所親，\n故立弟。\n周道文，\n文者法地，\n尊者敬也，\n敬其本始，\n故立長子。\n周道，\n太子死，\n立適孫。\n殷道，\n太子死，\n立其弟。」\n帝曰：\n「於公何如？」\n皆對曰：\n「方今漢家法周，\n周道不得立弟，\n當立子。\n故《春秋》所以非宋宣公。\n宋宣公死，\n不立子而與弟。\n弟受國死，\n復反之與兄之子。\n弟之子爭之，\n以為我當代父後，\n即刺殺兄子。\n以故國亂，\n禍不絕。\n故《春秋》曰\n『君子大居正，\n宋之禍宣公為之』。\n臣請見太后白之。」\n袁盎等入見太后：\n「太后言欲立梁王，\n梁王即終，\n欲誰立？」\n太后曰：\n「吾復立帝子。」\n袁盎等以宋宣公不立正，\n生禍，\n禍亂後五世不絕，\n小不忍害大義狀報太后。\n太后乃解說，\n即使梁王歸就國。\n而梁王聞其義出於袁盎諸大臣所，\n怨望，\n使人來殺袁盎。\n袁盎顧之曰：\n「我所謂袁將軍者也，\n公得毋誤乎？」\n刺者曰：\n「是矣！」\n刺之，\n置其劍，\n劍著身。\n視其劍，\n新治。\n問長安中削厲工，\n工曰：\n「梁郎某子來治此劍。」\n以此知而發覺之，\n發使者捕逐之。\n獨梁王所欲殺大臣十餘人，\n文吏窮本之，\n謀反端頗見。\n太后不食，\n日夜泣不止。\n景帝甚憂之，\n問公卿大臣，\n大臣以為遣經術吏往治之，\n乃可解。\n於是遣田叔、\n呂季主往治之。\n此二人皆通經術，\n知大禮。\n來還，\n至霸昌廄，\n取火悉燒梁之反辭，\n但空手來對景帝。\n景帝曰：\n「何如？」\n對曰：\n「言梁王不知也。\n造為之者，\n獨其幸臣羊勝、\n公孫詭之屬為之耳。\n謹以伏誅死，\n梁王無恙也。」\n景帝喜說，\n曰：\n「急趨謁太后。」\n太后聞之，\n立起坐湌，\n氣平復。\n故曰，\n不通經術知古今之大禮，\n不可以為三公及左右近臣。\n少見之人，\n如從管中闚天也。\n\n4.29《五宗世家第二十九》\n\n孝景皇帝子凡十三人為王，\n而母五人，\n同母者為宗親。\n栗姬子曰榮、\n德、閼于。\n程姬子曰餘、\n非、端。\n賈夫人子曰彭祖、\n勝。唐姬子曰發。\n王夫人兒姁子曰越、\n寄、乘、\n舜。\n\n河閒獻王德，\n以孝景帝前二年用皇子為河閒王。\n好儒學，\n被服造次必於儒者。\n山東諸儒多從之游。\n\n二十六年卒，\n子共王不害立。\n四年卒，\n子剛王基代立。\n十二年卒，\n子頃王授代立。\n\n臨江哀王閼于，\n以孝景帝前二年用皇子為臨江王。\n三年卒，\n無後，\n國除為郡。\n\n臨江閔王榮，\n以孝景前四年為皇太子，\n四歲廢，\n用故太子為臨江王。\n\n四年，\n坐侵廟壖垣為宮，\n上徵榮。\n榮行，\n祖於江陵北門。\n既已上車，\n軸折車廢。\n江陵父老流涕竊言曰：\n「吾王不反矣！」\n榮至，\n詣中尉府簿。\n中尉郅都責訊王，\n王恐，\n自殺。\n葬藍田。\n燕數萬銜土置冢上，\n百姓憐之。\n\n榮最長，\n死無後，\n國除，\n地入于漢，\n為南郡。\n\n右三國本王皆栗姬之子也。\n\n魯共王餘，\n以孝景前二年用皇子為淮陽王。\n二年，\n吳楚反破後，\n以孝景前三年徙為魯王。\n好治宮室苑囿狗馬。\n季年好音，\n不喜辭辯。\n為人吃。\n\n二十六年卒，\n子光代為王。\n初好音輿馬；\n晚節嗇，\n惟恐不足於財。\n\n江都易王非，\n以孝景前二年用皇子為汝南王。\n吳楚反時，\n非年十五，\n有材力，\n上書願擊吳。\n景帝賜非將軍印，\n擊吳。\n吳已破，\n二歲，\n徙為江都王，\n治吳故國，\n以軍功賜天子旌旗。\n元光五年，\n匈奴大入漢為賊，\n非上書願擊匈奴，\n上不許。\n非好氣力，\n治宮觀，\n招四方豪桀，\n驕奢甚。\n\n立二十六年卒，\n子建立為王。\n七年自殺。\n淮南、\n衡山謀反時，\n建頗聞其謀。\n自以為國近淮南，\n恐一日發，\n為所并，\n即陰作兵器，\n而時佩其父所賜將軍印，\n載天子旗以出。\n易王死未葬，\n建有所說易王寵美人淖姬，\n夜使人迎與姦服舍中。\n及淮南事發，\n治黨與頗及江都王建。\n建恐，\n因使人多持金錢，\n事絕其獄。\n而又信巫祝，\n使人禱祠妄言。\n建又盡與其姊弟姦。\n事既聞，\n漢公卿請捕治建。\n天子不忍，\n使大臣即訊王。\n王服所犯，\n遂自殺。\n國除，\n地入于漢，\n為廣陵郡。\n\n膠西于王端，\n以孝景前三年吳楚七國反破後，\n端用皇子為膠西王。\n端為人賊戾，\n又陰痿，\n一近婦人，\n病之數月。\n而有愛幸少年為郎。\n為郎者頃之與後宮亂，\n端禽滅之，\n及殺其子母。\n數犯上法，\n漢公卿數請誅端，\n天子為兄弟之故不忍，\n而端所為滋甚。\n有司再請削其國，\n去太半。\n端心慍，\n遂為無訾省。\n府庫壞漏盡，\n腐財物以巨萬計，\n終不得收徙。\n令吏毋得收租賦。\n端皆去衛，\n封其宮門，\n從一門出游。\n數變名姓，\n為布衣，\n之他郡國。\n\n相、\n二千石往者，\n奉漢法以治，\n端輒求其罪告之，\n無罪者詐藥殺之。\n所以設詐究變，\n彊足以距諫，\n智足以飾非。\n相、二千石從王治，\n則漢繩以法。\n故膠西小國，\n而所殺傷二千石甚眾。\n\n立四十七年，\n卒，竟無男代後，\n國除，\n地入于漢，\n為膠西郡。\n\n右三國本王皆程姬之子也。\n\n趙王彭祖，\n以孝景前二年用皇子為廣川王。\n趙王遂反破後，\n彭祖王廣川。\n四年，\n徙為趙王。\n十五年，\n孝景帝崩。\n彭祖為人巧佞卑諂，\n足恭而心刻深。\n好法律，\n持詭辯以中人。\n彭祖多內寵姬及子孫。\n相、二千石欲奉漢法以治，\n則害於王家。\n是以每相、\n二千石至，\n彭祖衣皁布衣，\n自行迎，\n除二千石舍，\n多設疑事以作動之，\n得二千石失言，\n中忌諱，\n輒書之。\n二千石欲治者，\n則以此迫劫；\n不聽，\n乃上書告，\n及汙以姦利事。\n彭祖立五十餘年，\n相、二千石無能漢二歲，\n輒以罪去，\n大者死，\n小者刑，\n以故二千石莫敢治。\n而趙王擅權，\n使使即縣為賈人榷會，\n入多於國經租稅。\n以是趙王家多金錢，\n然所賜姬諸子，\n亦盡之矣。\n彭祖取故江都易王寵姬王建所盜與姦淖姬者為姬，\n甚愛之。\n\n彭祖不好治宮室、\n禨祥，\n好為吏事。\n上書願督國中盜賊。\n常夜從走卒行徼邯鄲中。\n諸使過客以彭祖險陂，\n莫敢留邯鄲。\n\n其太子丹與其女及同產姊姦，\n與其客江充有卻。\n充告丹，\n丹以故廢。\n趙更立太子。\n\n中山靖王勝，\n以孝景前三年用皇子為中山王。\n十四年，\n孝景帝崩。\n勝為人樂酒好內，\n有子枝屬百二十餘人。\n常與兄趙王相非，\n曰：\n「兄為王，\n專代吏治事。\n王者當日聽音樂聲色。」\n趙王亦非之，\n曰：\n「中山王徒日淫，\n不佐天子拊循百姓，\n何以稱為藩臣！」\n\n立四十二年卒，\n子哀王昌立。\n一年卒，\n子昆侈代為中山王。\n\n右二國本王皆賈夫人之子也。\n\n長沙定王發，\n發之母唐姬，\n故程姬侍者。\n景帝召程姬，\n程姬有所辟，\n不願進，\n而飾侍者唐兒使夜進。\n上醉不知，\n以為程姬而幸之，\n遂有身。\n已乃覺非程姬也。\n及生子，\n因命曰發。\n以孝景前二年用皇子為長沙王。\n以其母微，\n無寵，\n故王卑溼貧國。\n\n立二十七年卒，\n子康王庸立。\n二十八年，\n卒，子鮒鮈立為長沙王。\n\n右一國本王唐姬之子也。\n\n廣川惠王越，\n以孝景中二年用皇子為廣川王。\n\n十二年卒，\n子齊立為王。\n齊有幸臣桑距。\n已而有罪，\n欲誅距，\n距亡，\n王因禽其宗族。\n距怨王，\n乃上書告王齊與同產姦。\n自是之後，\n王齊數上書告言漢公卿及幸臣所忠等。\n\n膠東康王寄，\n以孝景中二年用皇子為膠東王。\n二十八年卒。\n淮南王謀反時，\n寄微聞其事，\n私作樓車鏃矢戰守備，\n侯淮南之起。\n及吏治淮南之事，\n辭出之。\n寄於上最親，\n意傷之，\n發病而死，\n不敢置後，\n於是上聞。\n寄有長子者名賢，\n母無寵；\n少子名慶，\n母愛幸，\n寄常欲立之，\n為不次，\n因有過，\n遂無言。\n上憐之，\n乃以賢為膠東王奉康王嗣，\n而封慶於故衡山地，\n為六安王。\n\n膠東王賢立十四年卒，\n謚為哀王。\n子慶為王。\n\n六安王慶，\n以元狩二年用膠東康王子為六安王。\n\n清河哀王乘，\n以孝景中三年用皇子為清河王。\n十二年卒，\n無後，\n國除，\n地入于漢，\n為清河郡。\n\n常山憲王舜，\n以孝景中五年用皇子為常山王。\n舜最親，\n景帝少子，\n驕怠多淫，\n數犯禁，\n上常寬釋之。\n立三十二年卒，\n太子勃代立為王。\n\n初，\n憲王舜有所不愛姬生長男梲。\n梲以母無寵故，\n亦不得幸於王。\n王后脩生太子勃。\n王內多，\n所幸姬生子平、\n子商，\n王后希得幸。\n及憲王病甚，\n諸幸姬常侍病，\n故王后亦以妒媢不常侍病，\n輒歸舍。\n醫進藥，\n太子勃不自嘗藥，\n又不宿留侍病。\n及王薨，\n王后、\n太子乃至。\n憲王雅不以長子梲為人數，\n及薨，\n又不分與財物。\n郎或說太子、\n王后，\n令諸子與長子梲共分財物，\n太子、\n王后不聽。\n太子代立，\n又不收恤梲。\n梲怨王后、\n太子。\n漢使者視憲王喪，\n梲自言憲王病時，\n王后、\n太子不侍，\n及薨，\n六日出舍，\n太子勃私姦，\n飲酒博戲，\n擊筑，\n與女子載馳，\n環城過市，\n入牢視囚。\n天子遣大行騫驗王后及問王勃，\n請逮勃所與姦諸證左，\n王又匿之。\n吏求捕勃大急，\n使人致擊笞掠，\n擅出漢所疑囚者。\n有司請誅憲王后脩及王勃。\n上以脩素無行，\n使梲陷之罪，\n勃無良師傅，\n不忍誅。\n有司請廢王后脩，\n徙王勃以家屬處房陵，\n上許之。\n\n勃王數月，\n遷于房陵，\n國絕。\n月餘，\n天子為最親，\n乃詔有司曰：\n「常山憲王蚤夭，\n后妾不和，\n適孼誣爭，\n陷于不義以滅國，\n朕甚閔焉。\n其封憲王子平三萬戶，\n為真定王；\n封子商三萬戶，\n為泗水王。」\n\n真定王平，\n元鼎四年用常山憲王子為真定王。\n\n泗水思王商，\n以元鼎四年用常山憲王子為泗水王。\n十一年卒，\n子哀王安世立。\n十一年卒，\n無子。\n於是上憐泗水王絕，\n乃立安世弟賀為泗水王。\n\n右四國本王皆王夫人兒姁子也。\n其後漢益封其支子為六安王、\n泗水王二國。\n凡兒姁子孫，\n於今為六王。\n\n太史公曰：\n高祖時諸侯皆賦，\n得自除內史以下，\n漢獨為置丞相，\n黃金印。\n諸侯自除御史、\n廷尉正、\n博士，\n擬於天子。\n自吳楚反後，\n五宗王世，\n漢為置二千石，\n去\n「丞相」\n曰\n「相」，\n銀印。\n諸侯獨得食租稅，\n奪之權。\n其後諸侯貧者或乘牛車也。\n\n4.30《三王世家第三十》\n\n「大司馬臣去病昧死再拜上疏皇帝陛下：\n陛下過聽，\n使臣去病待罪行閒。\n宜專邊塞之思慮，\n暴骸中野無以報，\n乃敢惟他議以干用事者，\n誠見陛下憂勞天下，\n哀憐百姓以自忘，\n虧膳貶樂，\n損郎員。\n皇子賴天，\n能勝衣趨拜，\n至今無號位師傅官。\n陛下恭讓不恤，\n群臣私望，\n不敢越職而言。\n臣竊不勝犬馬心，\n昧死願陛下詔有司，\n因盛夏吉時定皇子位。\n唯陛下幸察。\n臣去病昧死再拜以聞皇帝陛下。」\n三月乙亥，\n御史臣光守尚書令奏未央宮。\n制曰：\n「下御史。」\n\n六年三月戊申朔，\n乙亥，\n御史臣光守尚書令、\n丞非，\n下御史書到，\n言：\n「丞相臣青翟、\n御史大夫臣湯、\n太常臣充、\n大行令臣息、\n太子少傅臣安行宗正事昧死上言：\n大司馬去病上疏曰：\n『陛下過聽，\n使臣去病待罪行閒。\n宜專邊塞之思慮，\n暴骸中野無以報，\n乃敢惟他議以干用事者，\n誠見陛下憂勞天下，\n哀憐百姓以自忘，\n虧膳貶樂，\n損郎員。\n皇子賴天，\n能勝衣趨拜，\n至今無號位師傅官。\n陛下恭讓不恤，\n群臣私望，\n不敢越職而言。\n臣竊不勝犬馬心，\n昧死願陛下詔有司，\n因盛夏吉時定皇子位。\n唯願陛下幸察。』\n制曰\n『下御史』。\n臣謹與中二千石、\n二千石臣賀等議：\n古者裂地立國，\n並建諸侯以承天子，\n所以尊宗廟重社稷也。\n今臣去病上疏，\n不忘其職，\n因以宣恩，\n乃道天子卑讓自貶以勞天下，\n慮皇子未有號位。\n臣青翟、\n臣湯等宜奉義遵職，\n愚憧而不逮事。\n方今盛夏吉時，\n臣青翟、\n臣湯等昧死請立皇子臣閎、\n臣旦、\n臣胥為諸侯王。\n昧死請所立國名。」\n\n制曰：\n「蓋聞周封八百，\n姬姓並列，\n或子、\n男、附庸。\n《禮》\n『支子不祭』。\n云並建諸侯所以重社稷，\n朕無聞焉。\n且天非為君生民也。\n朕之不德，\n海內未洽，\n乃以未教成者彊君連城，\n即股肱何勸？\n其更議以列侯家之。」\n\n三月丙子，\n奏未央宮。\n「丞相臣青翟、\n御史大夫臣湯昧死言：\n臣謹與列侯臣嬰齊、\n中二千石二千石臣賀、\n諫大夫博士臣安等議曰：\n伏聞周封八百，\n姬姓並列，\n奉承天子。\n康叔以祖考顯，\n而伯禽以周公立，\n咸為建國諸侯，\n以相傅為輔。\n百官奉憲，\n各遵其職，\n而國統備矣。\n竊以為並建諸侯所以重社稷者，\n四海諸侯各以其職奉貢祭。\n支子不得奉祭宗祖，\n禮也。\n封建使守藩國，\n帝王所以扶德施化。\n陛下奉承天統，\n明開聖緒，\n尊賢顯功，\n興滅繼絕。\n續蕭文終之後于酇，\n襃厲群臣平津侯等。\n昭六親之序，\n明天施之屬，\n使諸侯王封君得推私恩分子弟戶邑，\n錫號尊建百有餘國。\n而家皇子為列侯，\n則尊卑相踰，\n列位失序，\n不可以垂統於萬世。\n臣請立臣閎、\n臣旦、\n臣胥為諸侯王。」\n三月丙子，\n奏未央宮。\n\n制曰：\n「康叔親屬有十而獨尊者，\n襃有德也。\n周公祭天命郊，\n故魯有白牡、\n騂剛之牲。\n群公不毛，\n賢不肖差也。\n『高山仰之，\n景行嚮之』，\n朕甚慕焉。\n所以抑未成，\n家以列侯可。」\n\n四月戊寅，\n奏未央宮。\n「丞相臣青翟、\n御史大夫臣湯昧死言：\n臣青翟等與列侯、\n吏二千石、\n諫大夫、\n博士臣慶等議：\n昧死奏請立皇子為諸侯王。\n制曰：\n『康叔親屬有十而獨尊者，\n襃有德也。\n周公祭天命郊，\n故魯有白牡、\n騂剛之牲。\n群公不毛，\n賢不肖差也。\n「高山仰之，\n景行嚮之」，\n朕甚慕焉。\n所以抑未成，\n家以列侯可。』\n臣青翟、\n臣湯、\n博士臣將行等伏聞康叔親屬有十，\n武王繼體，\n周公輔成王，\n其八人皆以祖考之尊建為大國。\n康叔之年幼，\n周公在三公之位，\n而伯禽據國於魯，\n蓋爵命之時，\n未至成人。\n康叔後扞祿父之難，\n伯禽殄淮夷之亂。\n昔五帝異制，\n周爵五等，\n春秋三等，\n皆因時而序尊卑。\n高皇帝撥亂世反諸正，\n昭至德，\n定海內，\n封建諸侯，\n爵位二等。\n皇子或在繈緥而立為諸侯王，\n奉承天子，\n為萬世法則，\n不可易。\n陛下躬親仁義，\n體行聖德，\n表裏文武。\n顯慈孝之行，\n廣賢能之路。\n內襃有德，\n外討彊暴。\n極臨北海，\n西溱月氏，\n匈奴、\n西域，\n舉國奉師。\n輿械之費，\n不賦於民。\n虛御府之藏以賞元戎，\n開禁倉以振貧窮，\n減戍卒之半。\n百蠻之君，\n靡不鄉風，\n承流稱意。\n遠方殊俗，\n重譯而朝，\n澤及方外。\n故珍獸至，\n嘉穀興，\n天應甚彰。\n今諸侯支子封至諸侯王，\n而家皇子為列侯，\n臣青翟、\n臣湯等竊伏孰計之，\n皆以為尊卑失序，\n使天下失望，\n不可。\n臣請立臣閎、\n臣旦、\n臣胥為諸侯王。」\n四月癸未，\n奏未央宮，\n留中不下。\n\n「丞相臣青翟、\n太僕臣賀、\n行御史大夫事太常臣充、\n太子少傅臣安行宗正事昧死言：\n臣青翟等前奏大司馬臣去病上疏言，\n皇子未有號位，\n臣謹與御史大夫臣湯、\n中二千石、\n二千石、\n諫大夫、\n博士臣慶等昧死請立皇子臣閎等為諸侯王。\n陛下讓文武，\n躬自切，\n及皇子未教。\n群臣之議，\n儒者稱其術，\n或誖其心。\n陛下固辭弗許，\n家皇子為列侯。\n臣青翟等竊與列侯臣壽成等二十七人議，\n皆曰以為尊卑失序。\n高皇帝建天下，\n為漢太祖，\n王子孫，\n廣支輔。\n先帝法則弗改，\n所以宣至尊也。\n臣請令史官擇吉日，\n具禮儀上，\n御史奏輿地圖，\n他皆如前故事。」\n制曰：\n「可。」\n\n四月丙申，\n奏未央宮。\n「太僕臣賀行御史大夫事昧死言：\n太常臣充言卜入四月二十八日乙巳，\n可立諸侯王。\n臣昧死奏輿地圖，\n請所立國名。\n禮儀別奏。\n臣昧死請。」\n\n制曰：\n「立皇子閎為齊王，\n旦為燕王，\n胥為廣陵王。」\n\n四月丁酉，\n奏未央宮。\n六年四月戊寅朔，\n癸卯，\n御史大夫湯下丞相，\n丞相下中二千石，\n二千石下郡太守、\n諸侯相，\n丞書從事下當用者。\n如律令。\n\n「維六年四月乙巳，\n皇帝使御史大夫湯廟立子閎為齊王。\n曰：於戲，\n小子閎，\n受茲青社！\n朕承祖考，\n維稽古建爾國家，\n封于東土，\n世為漢藩輔。\n於戲念哉！\n恭朕之詔，\n惟命不于常。\n人之好德，\n克明顯光。\n義之不圖，\n俾君子怠。\n悉爾心，\n允執其中，\n天祿永終。\n厥有愆不臧，\n乃凶于而國，\n害于爾躬。\n於戲，\n保國艾民，\n可不敬與！\n王其戒之。」\n\n右齊王策。\n\n「維六年四月乙巳，\n皇帝使御史大夫湯廟立子旦為燕王。\n曰：於戲，\n小子旦，\n受茲玄社！\n朕承祖考，\n維稽古，\n建爾國家，\n封于北土，\n世為漢藩輔。\n於戲！\n葷粥氏虐老獸心，\n侵犯寇盜，\n加以姦巧邊萌。\n於戲！\n朕命將率徂征厥罪，\n萬夫長，\n千夫長，\n三十有二君皆來，\n降期奔師。\n葷粥徙域，\n北州以綏。\n悉爾心，\n毋作怨，\n毋俷德，\n毋乃廢備。\n非教士不得從徵。\n於戲，\n保國艾民，\n可不敬與！\n王其戒之。」\n\n右燕王策。\n\n「維六年四月乙巳，\n皇帝使御史大夫湯廟立子胥為廣陵王。\n曰：於戲，\n小子胥，\n受茲赤社！\n朕承祖考，\n維稽古建爾國家，\n封于南土，\n世為漢藩輔。\n古人有言曰：\n『大江之南，\n五湖之閒，\n其人輕心。\n楊州保疆，\n三代要服，\n不及以政。』\n於戲！\n悉爾心，\n戰戰兢兢，\n乃惠乃順，\n毋侗好軼，\n毋邇宵人，\n維法維則。\n《書》云：\n『臣不作威，\n不作福，\n靡有後羞。』\n於戲，\n保國艾民，\n可不敬與！\n王其戒之。」\n\n右廣陵王策。\n\n太史公曰：\n古人有言曰\n「愛之欲其富，\n親之欲其貴」。\n故王者壃土建國，\n封立子弟，\n所以襃親親，\n序骨肉，\n尊先祖，\n貴支體，\n廣同姓於天下也。\n是以形勢彊而王室安。\n自古至今，\n所由來久矣。\n非有異也，\n故弗論箸也。\n燕齊之事，\n無足采者。\n然封立三王，\n天子恭讓，\n群臣守義，\n文辭爛然，\n甚可觀也，\n是以附之世家。\n\n褚先生曰：\n臣幸得以文學為侍郎，\n好覽觀太史公之列傳。\n傳中稱《三王世家》文辭可觀，\n求其世家終不能得。\n竊從長老好故事者取其封策書，\n編列其事而傳之，\n令後世得觀賢主之指意。\n\n蓋聞孝武帝之時，\n同日而俱拜三子為王：\n封一子於齊，\n一子於廣陵，\n一子於燕。\n各因子才力智能，\n及土地之剛柔，\n人民之輕重，\n為作策以申戒之。\n謂王：\n「世為漢藩輔，\n保國治民，\n可不敬與！\n王其戒之。」\n夫賢主所作，\n固非淺聞者所能知，\n非博聞彊記君子者所不能究竟其意。\n至其次序分絕，\n文字之上下，\n簡之參差長短，\n皆有意，\n人莫之能知。\n謹論次其真草詔書，\n編于左方，\n令覽者自通其意而解說之。\n\n王夫人者，\n趙人也，\n與衛夫人並幸武帝，\n而生子閎。\n閎且立為王時，\n其母病，\n武帝自臨問之。\n曰：\n「子當為王，\n欲安所置之？」\n王夫人曰：\n「陛下在，\n妾又何等可言者。」\n帝曰：\n「雖然，\n意所欲，\n欲於何所王之？」\n王夫人曰：\n「願置之雒陽。」\n武帝曰：\n「雒陽有武庫敖倉，\n天下衝阸，\n漢國之大都也。\n先帝以來，\n無子王於雒陽者。\n去雒陽，\n餘盡可。」\n王夫人不應。\n武帝曰：\n「關東之國無大於齊者。\n齊東負海而城郭大，\n古時獨臨菑中十萬戶，\n天下膏腴地莫盛於齊者矣。」\n王夫人以手擊頭，\n謝曰：\n「幸甚。」\n王夫人死而帝痛之，\n使使者拜之曰：\n「皇帝謹使使太中大夫明奉璧一，\n賜夫人為齊王太后。」\n子閎王齊，\n年少，\n無有子，\n立，不幸早死，\n國絕，\n為郡。\n天下稱齊不宜王云。\n\n所謂\n「受此土」\n者，諸侯王始封者必受土於天子之社，\n歸立之以為國社，\n以歲時祠之。\n《春秋大傳》曰：\n「天子之國有泰社。\n東方青，\n南方赤，\n西方白，\n北方黑，\n上方黃。」\n故將封於東方者取青土，\n封於南方者取赤土，\n封於西方者取白土，\n封於北方者取黑土，\n封於上方者取黃土。\n各取其色物，\n裹以白茅，\n封以為社。\n此始受封於天子者也。\n此之為主土。\n主土者，\n立社而奉之也。\n「朕承祖考」，\n祖者先也，\n考者父也。\n「維稽古」，\n維者度也，\n念也，\n稽者當也，\n當順古之道也。\n\n齊地多變許，\n不習於禮義，\n故戒之曰\n「恭朕之詔，\n唯命不可為常。\n人之好德，\n能明顯光。\n不圖於義，\n使君子怠慢。\n悉若心，\n信執其中，\n天祿長終。\n有過不善，\n乃凶于而國，\n而害于若身」。\n齊王之國，\n左右維持以禮義，\n不幸中年早夭。\n然全身無過，\n如其策意。\n\n傳曰\n「青采出於藍，\n而質青於藍」\n者，教使然也。\n遠哉賢主，\n昭然獨見：\n誡齊王以慎內；\n誡燕王以無作怨，\n無俷德；\n誡廣陵王以慎外，\n無作威與福。\n\n夫廣陵在吳越之地，\n其民精而輕，\n故誡之曰\n「江湖之閒，\n其人輕心。\n楊州葆疆，\n三代之時，\n迫要使從中國俗服，\n不大及以政教，\n以意御之而已。\n無侗好佚，\n無邇宵人，\n維法是則。\n無長好佚樂馳騁弋獵淫康，\n而近小人。\n常念法度，\n則無羞辱矣」。\n三江、\n五湖有魚鹽之利，\n銅山之富，\n天下所仰。\n故誡之曰\n「臣不作福」\n者，勿使行財幣，\n厚賞賜，\n以立聲譽，\n為四方所歸也。\n又曰\n「臣不作威」\n者，勿使因輕以倍義也。\n\n會孝武帝崩，\n孝昭帝初立，\n先朝廣陵王胥，\n厚賞賜金錢財幣，\n直三千餘萬，\n益地百里，\n邑萬戶。\n\n會昭帝崩，\n宣帝初立，\n緣恩行義，\n以本始元年中，\n裂漢地，\n盡以封廣陵王胥四子：\n一子為朝陽侯；\n一子為平曲侯；\n一子為南利侯；\n最愛少子弘，\n立以為高密王。\n\n其後胥果作威福，\n通楚王使者。\n楚王宣言曰：\n「我先元王，\n高帝少弟也，\n封三十二城。\n今地邑益少，\n我欲與廣陵王共發兵云。\n立廣陵王為上，\n我復王楚三十二城，\n如元王時。」\n事發覺，\n公卿有司請行罰誅。\n天子以骨肉之故，\n不忍致法於胥，\n下詔書無治廣陵王，\n獨誅首惡楚王。\n傳曰\n「蓬生麻中，\n不扶自直；\n白沙在泥中，\n與之皆黑」\n者，土地教化使之然也。\n其後胥復祝詛謀反，\n自殺，\n國除。\n\n燕土墝埆，\n北迫匈奴，\n其人民勇而少慮，\n故誡之曰\n「葷粥氏無有孝行而禽獸心，\n以竊盜侵犯邊民。\n朕詔將軍往征其罪，\n萬夫長，\n千夫長，\n三十有二君皆來，\n降旗奔師。\n葷粥徙域遠處，\n北州以安矣」。\n「悉若心，\n無作怨」\n者，勿使從俗以怨望也。\n「無俷德」\n者，勿使王背德也。\n「無廢備」\n者，無乏武備，\n常備匈奴也。\n「非教士不得從徵」\n者，言非習禮義不得在於側也。\n\n會武帝年老長，\n而太子不幸薨，\n未有所立，\n而旦使來上書，\n請身入宿衛於長安。\n孝武見其書，\n擊地，\n怒曰：\n「生子當置之齊魯禮義之鄉，\n乃置之燕趙，\n果有爭心，\n不讓之端見矣。」\n於是使使即斬其使者於闕下。\n\n會武帝崩，\n昭帝初立，\n旦果作怨而望大臣。\n自以長子當立，\n與齊王子劉澤等謀為叛逆，\n出言曰：\n「我安得弟在者！\n今立者乃大將軍子也。」\n欲發兵。\n事發覺，\n當誅。\n昭帝緣恩寬忍，\n抑案不揚。\n公卿使大臣請，\n遣宗正與太中大夫公戶滿意、\n御史二人，\n偕往使燕，\n風喻之。\n到燕，\n各異日，\n更見責王。\n宗正者，\n主宗室諸劉屬籍，\n先見王，\n為列陳道昭帝實武帝子狀。\n侍御史乃復見王，\n責之以正法，\n問：\n「王欲發兵罪名明白，\n當坐之。\n漢家有正法，\n王犯纖介小罪過，\n即行法直斷耳，\n安能寬王。」\n驚動以文法。\n王意益下，\n心恐。\n公戶滿意習於經術，\n最後見王，\n稱引古今通義，\n國家大禮，\n文章爾雅。\n謂王曰：\n「古者天子必內有異姓大夫，\n所以正骨肉也；\n外有同姓大夫，\n所以正異族也。\n周公輔成王，\n誅其兩弟，\n故治。\n武帝在時，\n尚能寬王。\n今昭帝始立，\n年幼，\n富於春秋，\n未臨政，\n委任大臣。\n古者誅罰不阿親戚，\n故天下治。\n方今大臣輔政，\n奉法直行，\n無敢所阿，\n恐不能寬王。\n王可自謹，\n無自令身死國滅，\n為天下笑。」\n於是燕王旦乃恐懼服罪，\n叩頭謝過。\n大臣欲和合骨肉，\n難傷之以法。\n\n其後旦復與左將軍上官桀等謀反，\n宣言曰\n「我次太子，\n太子不在，\n我當立，\n大臣共抑我」\n云云。\n大將軍光輔政，\n與公卿大臣議曰：\n「燕王旦不改過悔正，\n行惡不變。」\n於是脩法直斷，\n行罰誅。\n旦自殺，\n國除，\n如其策指。\n有司請誅旦妻子。\n孝昭以骨肉之親，\n不忍致法，\n寬赦旦事子，\n免為庶人。\n傳曰\n「蘭根與白芷，\n漸之滫中，\n君子不近，\n庶人不服」\n者，所以漸然也。\n\n宣帝初立，\n推恩宣德，\n以本始元年中盡復封燕王旦兩子：\n一子為安定侯；\n立燕故太子建為廣陽王，\n以奉燕王祭祀。\n\n"}
{"id": "KR2a0001_500", "series": "KR2a0001", "text": "\n5.1《伯夷列傳第一》\n\n夫學者載籍極博，\n猶考信於六蓺。\n《詩》《書》雖缺，\n然虞夏之文可知也。\n堯將遜位，\n讓於虞舜，\n舜禹之閒，\n岳牧咸薦，\n乃試之於位，\n典職數十年，\n功用既興，\n然後授政。\n示天下重器，\n王者大統，\n傳天下若斯之難也。\n而說者曰堯讓天下於許由，\n許由不受，\n恥之逃隱。\n及夏之時，\n有卞隨、\n務光者。\n此何以稱焉？\n太史公曰：\n余登箕山，\n其上蓋有許由冢云。\n孔子序列古之仁聖賢人，\n如吳太伯、\n伯夷之倫詳矣。\n余以所聞由、\n光義至高，\n其文辭不少概見，\n何哉？\n\n孔子曰：\n「伯夷、\n叔齊，\n不念舊惡，\n怨是用希。」\n「求仁得仁，\n又何怨乎？」\n余悲伯夷之意，\n睹軼詩可異焉。\n其傳曰：\n\n伯夷、\n叔齊，\n孤竹君之二子也。\n父欲立叔齊，\n及父卒，\n叔齊讓伯夷。\n伯夷曰：\n「父命也。」\n遂逃去。\n叔齊亦不肯立而逃之。\n國人立其中子。\n於是伯夷、\n叔齊聞西伯昌善養老，\n盍往歸焉。\n及至，\n西伯卒，\n武王載木主，\n號為文王，\n東伐紂。\n伯夷、\n叔齊叩馬而諫曰：\n「父死不葬，\n爰及干戈，\n可謂孝乎？\n以臣弒君，\n可謂仁乎？」\n左右欲兵之。\n太公曰：\n「此義人也。」\n扶而去之。\n武王已平殷亂，\n天下宗周，\n而伯夷、\n叔齊恥之，\n義不食周粟，\n隱於首陽山，\n采薇而食之。\n及餓且死，\n作歌。\n其辭曰：\n「登彼西山兮，\n采其薇矣。\n以暴易暴兮，\n不知其非矣。\n神農、\n虞、夏忽焉沒兮，\n我安適歸矣？\n于嗟徂兮，\n命之衰矣！」\n遂餓死於首陽山。\n\n由此觀之，\n怨邪非邪？\n\n或曰：\n「天道無親，\n常與善人。」\n若伯夷、\n叔齊，\n可謂善人者非邪？\n積仁絜行如此而餓死！\n且七十子之徒，\n仲尼獨薦顏淵為好學。\n然回也屢空，\n糟糠不厭，\n而卒蚤夭。\n天之報施善人，\n其何如哉？\n盜蹠日殺不辜，\n肝人之肉，\n暴戾恣睢，\n聚黨數千人橫行天下，\n竟以壽終。\n是遵何德哉？\n此其尤大彰明較著者也。\n若至近世，\n操行不軌，\n專犯忌諱，\n而終身逸樂，\n富厚累世不絕。\n或擇地而蹈之，\n時然後出言，\n行不由徑，\n非公正不發憤，\n而遇禍災者，\n不可勝數也。\n余甚惑焉，\n儻所謂天道，\n是邪非邪？\n\n子曰\n「道不同不相為謀」，\n亦各從其志也。\n故曰\n「富貴如可求，\n雖執鞭之士，\n吾亦為之。\n如不可求，\n從吾所好」。\n「歲寒，\n然後知松柏之後凋」。\n舉世混濁，\n清士乃見。\n豈以其重若彼，\n其輕若此哉？\n\n「君子疾沒世而名不稱焉。」\n賈子曰：\n「貪夫徇財，\n烈士徇名，\n夸者死權，\n眾庶馮生。」\n「同明相照，\n同類相求。」\n「雲從龍，\n風從虎，\n聖人作而萬物覩。」\n伯夷、\n叔齊雖賢，\n得夫子而名益彰。\n顏淵雖篤學，\n附驥尾而行益顯。\n巖穴之士，\n趣舍有時若此，\n類名堙滅而不稱，\n悲夫！\n閭巷之人，\n欲砥行立名者，\n非附青雲之士，\n惡能施于後世哉？\n\n5.2《管晏列傳第二》\n\n管仲夷吾者，\n潁上人也。\n少時常與鮑叔牙游，\n鮑叔知其賢。\n管仲貧困，\n常欺鮑叔，\n鮑叔終善遇之，\n不以為言。\n已而鮑叔事齊公子小白，\n管仲事公子糾。\n及小白立為桓公，\n公子糾死，\n管仲囚焉。\n鮑叔遂進管仲。\n管仲既用，\n任政於齊，\n齊桓公以霸，\n九合諸侯，\n一匡天下，\n管仲之謀也。\n\n管仲曰：\n「吾始困時，\n嘗與鮑叔賈，\n分財利多自與，\n鮑叔不以我為貪，\n知我貧也。\n吾嘗為鮑叔謀事而更窮困，\n鮑叔不以我為愚，\n知時有利不利也。\n吾嘗三仕三見逐於君，\n鮑叔不以我為不肖，\n知我不遭時也。\n吾嘗三戰三走，\n鮑叔不以我為怯，\n知我有老母也。\n公子糾敗，\n召忽死之，\n吾幽囚受辱，\n鮑叔不以我為無恥，\n知我不羞小節而恥功名不顯于天下也。\n生我者父母，\n知我者鮑子也。」\n\n鮑叔既進管仲，\n以身下之。\n子孫世祿於齊，\n有封邑者十餘世，\n常為名大夫。\n天下不多管仲之賢而多鮑叔能知人也。\n\n管仲既任政相齊，\n以區區之齊在海濱，\n通貨積財，\n富國彊兵，\n與俗同好惡。\n故其稱曰：\n「倉廩實而知禮節，\n衣食足而知榮辱，\n上服度則六親固。\n四維不張，\n國乃滅亡。\n下令如流水之原，\n令順民心。」\n故論卑而易行。\n俗之所欲，\n因而予之；\n俗之所否，\n因而去之。\n\n其為政也，\n善因禍而為福，\n轉敗而為功。\n貴輕重，\n慎權衡。\n桓公實怒少姬，\n南襲蔡，\n管仲因而伐楚，\n責包茅不入貢於周室。\n桓公實北征山戎，\n而管仲因而令燕修召公之政。\n於柯之會，\n桓公欲背曹沬之約，\n管仲因而信之，\n諸侯由是歸齊。\n故曰：\n「知與之為取，\n政之寶也。」\n\n管仲富擬於公室，\n有三歸、\n反坫，\n齊人不以為侈。\n管仲卒，\n齊國遵其政，\n常彊於諸侯。\n後百餘年而有晏子焉。\n\n晏平仲嬰者，\n萊之夷維人也。\n事齊靈公、\n莊公、\n景公，\n以節儉力行重於齊。\n既相齊，\n食不重肉，\n妾不衣帛。\n其在朝，\n君語及之，\n即危言；\n語不及之，\n即危行。\n國有道，\n即順命；\n無道，\n即衡命。\n以此三世顯名於諸侯。\n\n越石父賢，\n在縲紲中。\n晏子出，\n遭之塗，\n解左驂贖之，\n載歸。\n弗謝，\n入閨。\n久之，\n越石父請絕。\n晏子戄然，\n攝衣冠謝曰：\n「嬰雖不仁，\n免子於戹，\n何子求絕之速也？」\n石父曰：\n「不然。\n吾聞君子詘於不知己而信於知己者。\n方吾在縲紲中，\n彼不知我也。\n夫子既已感寤而贖我，\n是知己；\n知己而無禮，\n固不如在縲紲之中。」\n晏子於是延入為上客。\n\n晏子為齊相，\n出，其御之妻從門閒而闚其夫。\n其夫為相御，\n擁大蓋，\n策駟馬，\n意氣揚揚，\n甚自得也。\n既而歸，\n其妻請去。\n夫問其故。\n妻曰：\n「晏子長不滿六尺，\n身相齊國，\n名顯諸侯。\n今者妾觀其出，\n志念深矣，\n常有以自下者。\n今子長八尺，\n乃為人僕御，\n然子之意自以為足，\n妾是以求去也。」\n其後夫自抑損。\n晏子怪而問之，\n御以實對。\n晏子薦以為大夫。\n\n太史公曰：\n吾讀管氏《牧民》、\n《山高》、\n《乘馬》、\n《輕重》、\n《九府》，\n及《晏子春秋》，\n詳哉其言之也。\n既見其著書，\n欲觀其行事，\n故次其傳。\n至其書，\n世多有之，\n是以不論，\n論其軼事。\n\n管仲世所謂賢臣，\n然孔子小之。\n豈以為周道衰微，\n桓公既賢，\n而不勉之至王，\n乃稱霸哉？\n語曰\n「將順其美，\n匡救其惡，\n故上下能相親也」。\n豈管仲之謂乎？\n\n方晏子伏莊公尸哭之，\n成禮然後去，\n豈所謂\n「見義不為無勇」\n者邪？\n至其諫說，\n犯君之顏，\n此所謂\n「進思盡忠，\n退思補過」\n者哉！\n假令晏子而在，\n余雖為之執鞭，\n所忻慕焉。\n\n5.3《老子韓非列傳第三》\n\n老子者，\n楚苦縣厲鄉曲仁里人也，\n姓李氏，\n名耳，\n字聃，\n周守藏室之史也。\n\n孔子適周，\n將問禮於老子。\n老子曰：\n「子所言者，\n其人與骨皆已朽矣，\n獨其言在耳。\n且君子得其時則駕，\n不得其時則蓬累而行。\n吾聞之，\n良賈深藏若虛，\n君子盛德容貌若愚。\n去子之驕氣與多欲，\n態色與淫志，\n是皆無益於子之身。\n吾所以告子，\n若是而已。」\n孔子去，\n謂弟子曰：\n「鳥，\n吾知其能飛；\n魚，吾知其游；\n獸，吾知其能走。\n走者可以為罔，\n游者可以為綸，\n飛者可以為矰。\n至於龍，\n吾不能知其乘風雲而上天。\n吾今日見老子，\n其猶龍邪！」\n\n老子脩道德，\n其學以自隱無名為務。\n居周久之，\n見周之衰，\n迺遂去。\n至關，\n關令尹喜曰：\n「子將隱矣，\n彊為我著書。」\n於是老子迺著書上下篇，\n言道德之意五千餘言而去，\n莫知其所終。\n\n或曰：\n老萊子亦楚人也，\n著書十五篇，\n言道家之用，\n與孔子同時云。\n\n蓋老子百有六十餘歲，\n或言二百餘歲，\n以其脩道而養壽也。\n\n自孔子死之後百二十九年，\n而史記周太史儋見秦獻公曰：\n「始秦與周合，\n合五百歲而離，\n離七十歲而霸王者出焉。」\n或曰儋即老子，\n或曰非也，\n世莫知其然否。\n老子，\n隱君子也。\n\n老子之子名宗，\n宗為魏將，\n封於段干。\n宗子注，\n注子宮，\n宮玄孫假，\n假仕於漢孝文帝。\n而假之子解為膠西王卬太傅，\n因家于齊焉。\n\n世之學老子者則絀儒學，\n儒學亦絀老子。\n「道不同不相為謀」，\n豈謂是邪？\n李耳無為自化，\n清靜自正。\n\n莊子者，\n蒙人也，\n名周。\n周嘗為蒙漆園吏，\n與梁惠王、\n齊宣王同時。\n其學無所不闚，\n然其要本歸於老子之言。\n故其著書十餘萬言，\n大抵率寓言也。\n作《漁父》、\n《盜跖》、\n《胠篋》，\n以詆訿孔子之徒，\n以明老子之術。\n《畏累虛》、\n《亢桑子》之屬，\n皆空語無事實。\n然善屬書離辭，\n指事類情，\n用剽剝儒、\n墨，雖當世宿學不能自解免也。\n其言洸洋自恣以適己，\n故自王公大人不能器之。\n\n楚威王聞莊周賢，\n使使厚幣迎之，\n許以為相。\n莊周笑謂楚使者曰：\n「千金，\n重利；\n卿相，\n尊位也。\n子獨不見郊祭之犧牛乎？\n養食之數歲，\n衣以文繡，\n以入大廟。\n當是之時，\n雖欲為孤豚，\n豈可得乎？\n子亟去，\n無污我。\n我寧游戲污瀆之中自快，\n無為有國者所羈，\n終身不仕，\n以快吾志焉。」\n\n申不害者，\n京人也，\n故鄭之賤臣。\n學術以干韓昭侯，\n昭侯用為相。\n內脩政教，\n外應諸侯，\n十五年。\n終申子之身，\n國治兵彊，\n無侵韓者。\n\n申子之學本於黃老而主刑名。\n著書二篇，\n號曰《申子》。\n\n韓非者，\n韓之諸公子也。\n喜刑名法術之學，\n而其歸本於黃老。\n非為人口吃，\n不能道說，\n而善著書。\n與李斯俱事荀卿，\n斯自以為不如非。\n\n非見韓之削弱，\n數以書諫韓王，\n韓王不能用。\n於是韓非疾治國不務脩明其法制，\n執勢以御其臣下，\n富國彊兵而以求人任賢，\n反舉浮淫之蠹而加之於功實之上。\n以為儒者用文亂法，\n而俠者以武犯禁。\n寬則寵名譽之人，\n急則用介冑之士。\n今者所養非所用，\n所用非所養。\n悲廉直不容於邪枉之臣，\n觀往者得失之變，\n故作《孤憤》、\n《五蠹》、\n《內外儲》、\n《說林》、\n《說難》十餘萬言。\n\n然韓非知說之難，\n為《說難》書甚具，\n終死於秦，\n不能自脫。\n\n《說難》曰：\n\n凡說之難，\n非吾知之有以說之難也；\n又非吾辯之難能明吾意之難也；\n又非吾敢橫失能盡之難也。\n凡說之難，\n在知所說之心，\n可以吾說當之。\n\n所說出於為名高者也，\n而說之以厚利，\n則見下節而遇卑賤，\n必棄遠矣。\n所說出於厚利者也，\n而說之以名高，\n則見無心而遠事情，\n必不收矣。\n所說實為厚利而顯為名高者也，\n而說之以名高，\n則陽收其身而實疏之；\n若說之以厚利，\n則陰用其言而顯棄其身。\n此之不可不知也。\n\n夫事以密成，\n語以泄敗。\n未必其身泄之也，\n而語及其所匿之事，\n如是者身危。\n貴人有過端，\n而說者明言善議以推其惡者，\n則身危。\n周澤未渥也而語極知，\n說行而有功則德亡，\n說不行而有敗則見疑，\n如是者身危。\n夫貴人得計而欲自以為功，\n說者與知焉，\n則身危。\n彼顯有所出事，\n迺自以為也故，\n說者與知焉，\n則身危。\n彊之以其所必不為，\n止之以其所不能已者，\n身危。\n故曰：\n與之論大人，\n則以為閒己；\n與之論細人，\n則以為粥權。\n論其所愛，\n則以為借資；\n論其所憎，\n則以為嘗己。\n徑省其辭，\n則不知而屈之；\n汎濫博文，\n則多而久之。\n順事陳意，\n則曰怯懦而不盡；\n慮事廣肆，\n則曰草野而倨侮。\n此說之難，\n不可不知也。\n\n凡說之務，\n在知飾所說之所敬，\n而滅其所醜。\n彼自知其計，\n則毋以其失窮之；\n自勇其斷，\n則毋以其敵怒之；\n自多其力，\n則毋以其難概之。\n規異事與同計，\n譽異人與同行者，\n則以飾之無傷也。\n有與同失者，\n則明飾其無失也。\n大忠無所拂悟，\n辭言無所擊排，\n迺後申其辯知焉。\n此所以親近不疑，\n知盡之難也。\n得曠日彌久，\n而周澤既渥，\n深計而不疑，\n交爭而不罪，\n迺明計利害以致其功，\n直指是非以飾其身，\n以此相持，\n此說之成也。\n\n伊尹為庖，\n百里奚為虜，\n皆所由干其上也。\n故此二子者，\n皆聖人也，\n猶不能無役身而涉世如此其汙也，\n則非能仕之所設也。\n\n宋有富人，\n天雨牆壞。\n其子曰\n「不築且有盜」，\n其鄰人之父亦云，\n暮而果大亡其財，\n其家甚知其子而疑鄰人之父。\n昔者鄭武公欲伐胡，\n迺以其子妻之。\n因問群臣曰：\n「吾欲用兵，\n誰可伐者？」\n關其思曰：\n「胡可伐。」\n迺戮關其思，\n曰：\n「胡，\n兄弟之國也，\n子言伐之，\n何也？」\n胡君聞之，\n以鄭為親己而不備鄭。\n鄭人襲胡，\n取之。\n此二說者，\n其知皆當矣，\n然而甚者為戮，\n薄者見疑。\n非知之難也，\n處知則難矣。\n\n昔者彌子瑕見愛於衛君。\n衛國之法，\n竊駕君車者罪至刖。\n既而彌子之母病，\n人聞，\n往夜告之，\n彌子矯駕君車而出。\n君聞之而賢之曰：\n「孝哉，\n為母之故而犯刖罪！」\n與君游果園，\n彌子食桃而甘，\n不盡而奉君。\n君曰：\n「愛我哉，\n忘其口而念我！」\n及彌子色衰而愛弛，\n得罪於君。\n君曰：\n「是嘗矯駕吾車，\n又嘗食我以其餘桃。」\n故彌子之行未變於初也，\n前見賢而後獲罪者，\n愛憎之至變也。\n故有愛於主，\n則知當而加親；\n見憎於主，\n則罪當而加疏。\n故諫說之士不可不察愛憎之主而後說之矣。\n\n夫龍之為蟲也，\n可擾狎而騎也。\n然其喉下有逆鱗徑尺，\n人有嬰之，\n則必殺人。\n人主亦有逆鱗，\n說之者能無嬰人主之逆鱗，\n則幾矣。\n\n人或傳其書至秦。\n秦王見《孤憤》、\n《五蠹》之書，\n曰：\n「嗟乎，\n寡人得見此人與之游，\n死不恨矣！」\n李斯曰：\n「此韓非之所著書也。」\n秦因急攻韓。\n韓王始不用非，\n及急，\n迺遣非使秦。\n秦王悅之，\n未信用。\n李斯、\n姚賈害之，\n毀之曰：\n「韓非，\n韓之諸公子也。\n今王欲并諸侯，\n非終為韓不為秦，\n此人之情也。\n今王不用，\n久留而歸之，\n此自遺患也，\n不如以過法誅之。」\n秦王以為然，\n下吏治非。\n李斯使人遺非藥，\n使自殺。\n韓非欲自陳，\n不得見。\n秦王後悔之，\n使人赦之，\n非已死矣。\n\n申子、\n韓子皆著書，\n傳於後世，\n學者多有。\n余獨悲韓子為《說難》而不能自脫耳。\n\n太史公曰：\n老子所貴道，\n虛無，\n因應變化於無為，\n故著書辭稱微妙難識。\n莊子散道德，\n放論，\n要亦歸之自然。\n申子卑卑，\n施之於名實。\n韓子引繩墨，\n切事情，\n明是非，\n其極慘礉少恩。\n皆原於道德之意，\n而老子深遠矣。\n\n5.4《司馬穰苴列傳第四》\n\n司馬穰苴者，\n田完之苗裔也。\n齊景公時，\n晉伐阿、\n甄，而燕侵河上，\n齊師敗績。\n景公患之。\n晏嬰乃薦田穰苴曰：\n「穰苴雖田氏庶孼，\n然其人文能附眾，\n武能威敵，\n願君試之。」\n景公召穰苴，\n與語兵事，\n大說之，\n以為將軍，\n將兵扞燕晉之師。\n穰苴曰：\n「臣素卑賤，\n君擢之閭伍之中，\n加之大夫之上，\n士卒未附，\n百姓不信，\n人微權輕，\n願得君之寵臣，\n國之所尊，\n以監軍，\n乃可。」\n於是景公許之，\n使莊賈往。\n穰苴既辭，\n與莊賈約曰：\n「旦日日中會於軍門。\n穰苴先馳至軍，\n立表下漏待賈。\n賈素驕貴，\n以為將己之軍而己為監，\n不甚急；\n親戚左右送之，\n留飲。\n日中而賈不至。\n穰苴則仆表決漏，\n入，行軍勒兵，\n申明約束。\n約束既定，\n夕時，\n莊賈乃至。\n穰苴曰：\n「何後期為？」\n賈謝曰：\n「不佞大夫親戚送之，\n故留。」\n穰苴曰：\n「將受命之日則忘其家，\n臨軍約束則忘其親，\n援枹鼓之急則忘其身。\n今敵國深侵，\n邦內騷動，\n士卒暴露於境，\n君寢不安席，\n食不甘味，\n百姓之命皆懸於君，\n何謂相送乎！」\n召軍正問曰：\n「軍法期而後至者云何？」\n對曰：\n「當斬。」\n莊賈懼，\n使人馳報景公，\n請救。\n既往，\n未及反，\n於是遂斬莊賈以徇三軍。\n三軍之士皆振慄。\n久之，\n景公遣使者持節赦賈，\n馳入軍中。\n穰苴曰：\n「將在軍，\n君令有所不受。」\n問軍正曰：\n「馳三軍法何？」\n正曰：\n「當斬。」\n使者大懼。\n穰苴曰：\n「君之使不可殺之。」\n乃斬其僕，\n車之左駙，\n馬之左驂，\n以徇三軍。\n遣使者還報，\n然後行。\n士卒次舍井竈飲食問疾醫藥，\n身自拊循之。\n悉取將軍之資糧享士卒，\n身與士卒平分糧食，\n最比其羸弱者。\n三日而後勒兵。\n病者皆求行，\n爭奮出為之赴戰。\n晉師聞之，\n為罷去。\n燕師聞之，\n度水而解。\n於是追擊之，\n遂取所亡封內故境而引兵歸。\n未至國，\n釋兵旅，\n解約束，\n誓盟而後入邑。\n景公與諸大夫郊迎，\n勞師成禮，\n然後反歸寢。\n既見穰苴，\n尊為大司馬。\n田氏日以益尊於齊。\n\n已而大夫鮑氏、\n高、國之屬害之，\n譖於景公。\n景公退穰苴，\n苴發疾而死。\n田乞、\n田豹之徒由此怨高、\n國等。\n其後及田常殺簡公，\n盡滅高子、\n國子之族。\n至常曾孫和，\n因自立為齊威王，\n用兵行威，\n大放穰苴之法，\n而諸侯朝齊。\n\n齊威王使大夫追論古者《司馬兵法》而附穰苴於其中，\n因號曰《司馬穰苴兵法》。\n\n太史公曰：\n余讀《司馬兵法》，\n閎廓深遠，\n雖三代征伐，\n未能竟其義，\n如其文也，\n亦少襃矣。\n若夫穰苴，\n區區為小國行師，\n何暇及《司馬兵法》之揖讓乎？\n世既多《司馬兵法》，\n以故不論，\n著穰苴之列傳焉。\n\n5.5《孫子吳起列傳第五》\n\n孫子武者，\n齊人也。\n以兵法見於吳王闔廬。\n闔廬曰：\n「子之十三篇，\n吾盡觀之矣，\n可以小試勒兵乎？」\n對曰：\n「可。」\n闔廬曰：\n「可試以婦人乎？」\n曰：\n「可。」\n於是許之，\n出宮中美女，\n得百八十人。\n孫子分為二隊，\n以王之寵姬二人各為隊長，\n皆令持戟。\n令之曰：\n「汝知而心與左右手背乎？」\n婦人曰：\n「知之。」\n孫子曰：\n「前，\n則視心；\n左，視左手；\n右，視右手；\n後，即視背。」\n婦人曰：\n「諾。」\n約束既布，\n乃設鈇鉞，\n即三令五申之。\n於是鼓之右，\n婦人大笑。\n孫子曰：\n「約束不明，\n申令不熟，\n將之罪也。」\n復三令五申而鼓之左，\n婦人復大笑。\n孫子曰：\n「約束不明，\n申令不熟，\n將之罪也；\n既已明而不如法者，\n吏士之罪也。」\n乃欲斬左右隊長。\n吳王從臺上觀，\n見且斬愛姬，\n大駭。\n趣使使下令曰：\n「寡人已知將軍能用兵矣。\n寡人非此二姬，\n食不甘味，\n願勿斬也。」\n孫子曰：\n「臣既已受命為將，\n將在軍，\n君命有所不受。」\n遂斬隊長二人以徇。\n用其次為隊長，\n於是復鼓之。\n婦人左右前後跪起皆中規矩繩墨，\n無敢出聲。\n於是孫子使使報王曰：\n「兵既整齊，\n王可試下觀之，\n唯王所欲用之，\n雖赴水火猶可也。」\n吳王曰：\n「將軍罷休就舍，\n寡人不願下觀。」\n孫子曰：\n「王徒好其言，\n不能用其實。」\n於是闔廬知孫子能用兵，\n卒以為將。\n西破彊楚，\n入郢，\n北威齊晉，\n顯名諸侯，\n孫子與有力焉。\n\n孫武既死，\n後百餘歲有孫臏。\n臏生阿鄄之閒，\n臏亦孫武之後世子孫也。\n孫臏嘗與龐涓俱學兵法。\n龐涓既事魏，\n得為惠王將軍，\n而自以為能不及孫臏，\n乃陰使召孫臏。\n臏至，\n龐涓恐其賢於己，\n疾之，\n則以法刑斷其兩足而黥之，\n欲隱勿見。\n\n齊使者如梁，\n孫臏以刑徒陰見，\n說齊使。\n齊使以為奇，\n竊載與之齊。\n齊將田忌善而客待之。\n忌數與齊諸公子馳逐重射。\n孫子見其馬足不甚相遠，\n馬有上、\n中、下輩。\n於是孫子謂田忌曰：\n「君弟重射，\n臣能令君勝。」\n田忌信然之，\n與王及諸公子逐射千金。\n及臨質，\n孫子曰：\n「今以君之下駟與彼上駟，\n取君上駟與彼中駟，\n取君中駟與彼下駟。」\n既馳三輩畢，\n而田忌一不勝而再勝，\n卒得王千金。\n於是忌進孫子於威王。\n威王問兵法，\n遂以為師。\n\n其後魏伐趙，\n趙急，\n請救於齊。\n齊威王欲將孫臏，\n臏辭謝曰：\n「刑餘之人不可。」\n於是乃以田忌為將，\n而孫子為師，\n居輜車中，\n坐為計謀。\n田忌欲引兵之趙，\n孫子曰：\n「夫解雜亂紛糾者不控捲，\n救鬭者不搏撠，\n批亢擣虛，\n形格勢禁，\n則自為解耳。\n今梁趙相攻，\n輕兵銳卒必竭於外，\n老弱罷於內。\n君不若引兵疾走大梁，\n據其街路，\n衝其方虛，\n彼必釋趙而自救。\n是我一舉解趙之圍而收獘於魏也。」\n田忌從之，\n魏果去邯鄲，\n與齊戰於桂陵，\n大破梁軍。\n\n後十三歲，\n魏與趙攻韓，\n韓告急於齊。\n齊使田忌將而往，\n直走大梁。\n魏將龐涓聞之，\n去韓而歸，\n齊軍既已過而西矣。\n孫子謂田忌曰：\n「彼三晉之兵素悍勇而輕齊，\n齊號為怯，\n善戰者因其勢而利導之。\n兵法，\n百里而趣利者蹶上將，\n五十里而趣利者軍半至。\n使齊軍入魏地為十萬竈，\n明日為五萬竈，\n又明日為三萬竈。」\n龐涓行三日，\n大喜，\n曰：\n「我固知齊軍怯，\n入吾地三日，\n士卒亡者過半矣。」\n乃棄其步軍，\n與其輕銳倍日并行逐之。\n孫子度其行，\n暮當至馬陵。\n馬陵道陜，\n而旁多阻隘，\n可伏兵，\n乃斫大樹白而書之曰\n「龐涓死于此樹之下」。\n於是令齊軍善射者萬弩，\n夾道而伏，\n期曰\n「暮見火舉而俱發」。\n龐涓果夜至斫木下，\n見白書，\n乃鑽火燭之。\n讀其書未畢，\n齊軍萬弩俱發，\n魏軍大亂相失。\n龐涓自知智窮兵敗，\n乃自剄，\n曰：\n「遂成豎子之名！」\n齊因乘勝盡破其軍，\n虜魏太子申以歸，\n孫臏以此名顯天下，\n世傳其兵法。\n\n吳起者，\n衛人也，\n好用兵。\n嘗學於曾子，\n事魯君。\n齊人攻魯，\n魯欲將吳起，\n吳起取齊女為妻，\n而魯疑之。\n吳起於是欲就名，\n遂殺其妻，\n以明不與齊也。\n魯卒以為將。\n將而攻齊，\n大破之。\n\n魯人或惡吳起曰：\n「起之為人，\n猜忍人也。\n其少時，\n家累千金，\n游仕不遂，\n遂破其家。\n鄉黨笑之，\n吳起殺其謗己者三十餘人，\n而東出衛郭門。\n與其母訣，\n齧臂而盟曰：\n『起不為卿相，\n不復入衛。』\n遂事曾子。\n居頃之，\n其母死，\n起終不歸。\n曾子薄之，\n而與起絕。\n起乃之魯，\n學兵法以事魯君。\n魯君疑之，\n起殺妻以求將。\n夫魯小國，\n而有戰勝之名，\n則諸侯圖魯矣。\n且魯衛兄弟之國也，\n而君用起，\n則是棄衛。」\n魯君疑之，\n謝吳起。\n\n吳起於是聞魏文侯賢，\n欲事之。\n文侯問李克曰：\n「吳起何如人哉？」\n李克曰：\n「起貪而好色，\n然用兵司馬穰苴不能過也。」\n於是魏文侯以為將，\n擊秦，\n拔五城。\n\n起之為將，\n與士卒最下者同衣食。\n臥不設席，\n行不騎乘，\n親裹贏糧，\n與士卒分勞苦。\n卒有病疽者，\n起為吮之。\n卒母聞而哭之。\n人曰：\n「子卒也，\n而將軍自吮其疽，\n何哭為？」\n母曰：\n「非然也。\n往年吳公吮其父，\n其父戰不旋踵，\n遂死於敵。\n吳公今又吮其子，\n妾不知其死所矣。\n是以哭之。」\n\n文侯以吳起善用兵，\n廉平，\n盡能得士心，\n乃以為西河守，\n以拒秦、\n韓。\n\n魏文侯既卒，\n起事其子武侯。\n武侯浮西河而下，\n中流，\n顧而謂吳起曰：\n「美哉乎山河之固，\n此魏國之寶也！」\n起對曰：\n「在德不在險。\n昔三苗氏左洞庭，\n右彭蠡，\n德義不修，\n禹滅之。\n夏桀之居，\n左河濟，\n右泰華，\n伊闕在其南，\n羊腸在其北，\n修政不仁，\n湯放之。\n殷紂之國，\n左孟門，\n右太行，\n常山在其北，\n大河經其南，\n修政不德，\n武王殺之。\n由此觀之，\n在德不在險。\n若君不修德，\n舟中之人盡為敵國也。」\n武侯曰：\n「善。」\n\n吳起為西河守，\n甚有聲名。\n魏置相，\n相田文。\n吳起不悅，\n謂田文曰：\n「請與子論功，\n可乎？」\n田文曰：\n「可。」\n起曰：\n「將三軍，\n使士卒樂死，\n敵國不敢謀，\n子孰與起？」\n文曰：\n「不如子。」\n起曰：\n「治百官，\n親萬民，\n實府庫，\n子孰與起？」\n文曰：\n「不如子。」\n起曰：\n「守西河而秦兵不敢東鄉，\n韓趙賓從，\n子孰與起？」\n文曰：\n「不如子。」\n起曰：\n「此三者，\n子皆出吾下，\n而位加吾上，\n何也？」\n文曰：\n「主少國疑，\n大臣未附，\n百姓不信，\n方是之時，\n屬之於子乎？\n屬之於我乎？」\n起默然良久，\n曰：\n「屬之子矣。」\n文曰：\n「此乃吾所以居子之上也。」\n吳起乃自知弗如田文。\n\n田文既死，\n公叔為相，\n尚魏公主，\n而害吳起。\n公叔之僕曰：\n「起易去也。」\n公叔曰：\n「柰何？」\n其僕曰：\n「吳起為人節廉而自喜名也。\n君因先與武侯言曰：\n『夫吳起賢人也，\n而侯之國小，\n又與彊秦壤界，\n臣竊恐起之無留心也。』\n武侯即曰：\n『柰何？』\n君因謂武侯曰：\n『試延以公主，\n起有留心則必受之，\n無留心則必辭矣。\n以此卜之。』\n君因召吳起而與歸，\n即令公主怒而輕君。\n吳起見公主之賤君也，\n則必辭。」\n於是吳起見公主之賤魏相，\n果辭魏武侯。\n武侯疑之而弗信也。\n吳起懼得罪，\n遂去，\n即之楚。\n\n楚悼王素聞起賢，\n至則相楚。\n明法審令，\n捐不急之官，\n廢公族疏遠者，\n以撫養戰鬭之士。\n要在彊兵，\n破馳說之言從橫者。\n於是南平百越；\n北并陳蔡，\n卻三晉；\n西伐秦。\n諸侯患楚之彊。\n故楚之貴戚盡欲害吳起。\n及悼王死，\n宗室大臣作亂而攻吳起，\n吳起走之王尸而伏之。\n擊起之徒因射刺吳起，\n并中悼王。\n悼王既葬，\n太子立，\n乃使令尹盡誅射吳起而并中王尸者。\n坐射起而夷宗死者七十餘家。\n\n太史公曰：\n世俗所稱師旅，\n皆道《孫子》十三篇，\n吳起《兵法》，\n世多有，\n故弗論，\n論其行事所施設者。\n語曰：\n「能行之者未必能言，\n能言之者未必能行。」\n孫子籌策龐涓明矣，\n然不能蚤救患於被刑。\n吳起說武侯以形勢不如德，\n然行之於楚，\n以刻暴少恩亡其軀。\n悲夫！\n\n5.6《伍子胥列傳第六》\n\n伍子胥者，\n楚人也，\n名員。\n員父曰伍奢。\n員兄曰伍尚。\n其先曰伍舉，\n以宜諫事楚莊王，\n有顯，\n故其後世有名於楚。\n\n楚平王有太子名曰建，\n使伍奢為太傅，\n費無忌為少傅。\n無忌不忠於太子建。\n平王使無忌為太子取婦於秦，\n秦女好，\n無忌馳歸報平王曰：\n「秦女絕美，\n王可自取，\n而更為太子取婦。」\n平王遂自取秦女而絕愛幸之，\n生子軫。\n更為太子取婦。\n\n無忌既以秦女自媚於平王，\n因去太子而事平王。\n恐一旦平王卒而太子立，\n殺己，\n乃因讒太子建。\n建母，\n蔡女也，\n無寵於平王。\n平王稍益疏建，\n使建守城父，\n備邊兵。\n\n頃之，\n無忌又日夜言太子短於王曰：\n「太子以秦女之故，\n不能無怨望，\n願王少自備也。\n自太子居城父，\n將兵，\n外交諸侯，\n且欲入為亂矣。」\n平王乃召其太傅伍奢考問之。\n伍奢知無忌讒太子於平王，\n因曰：\n「王獨柰何以讒賊小臣疏骨肉之親乎？」\n無忌曰：\n「王今不制，\n其事成矣。\n王且見禽。」\n於是平王怒，\n囚伍奢，\n而使城父司馬奮揚往殺太子。\n行未至，\n奮揚使人先告太子：\n「太子急去，\n不然將誅。」\n太子建亡奔宋。\n\n無忌言於平王曰：\n「伍奢有二子，\n皆賢，\n不誅且為楚憂。\n可以其父質而召之，\n不然且為楚患。」\n王使使謂伍奢曰：\n「能致汝二子則生，\n不能則死。」\n伍奢曰：\n「尚為人仁，\n呼必來。\n員為人剛戾忍訽，\n能成大事，\n彼見來之并禽，\n其勢必不來。」\n王不聽，\n使人召二子曰：\n「來，\n吾生汝父；\n不來，\n今殺奢也。」\n伍尚欲往，\n員曰：\n「楚之召我兄弟，\n非欲以生我父也，\n恐有脫者後生患，\n故以父為質，\n詐召二子。\n二子到，\n則父子俱死。\n何益父之死？\n往而令讎不得報耳。\n不如奔他國，\n借力以雪父之恥，\n俱滅，\n無為也。」\n伍尚曰：\n「我知往終不能全父命。\n然恨父召我以求生而不往，\n後不能雪恥，\n終為天下笑耳。」\n謂員：\n「可去矣！\n汝能報殺父之讎，\n我將歸死。」\n尚既就執，\n使者捕伍胥。\n伍胥貫弓執矢嚮使者，\n使者不敢進，\n伍胥遂亡。\n聞太子建之在宋，\n往從之。\n奢聞子胥之亡也，\n曰：\n「楚國君臣且苦兵矣。」\n伍尚至楚，\n楚并殺奢與尚也。\n\n伍胥既至宋，\n宋有華氏之亂，\n乃與太子建俱奔於鄭。\n鄭人甚善之。\n太子建又適晉，\n晉頃公曰：\n「太子既善鄭，\n鄭信太子。\n太子能為我內應，\n而我攻其外，\n滅鄭必矣。\n滅鄭而封太子。」\n太子乃還鄭。\n事未會，\n會自私欲殺其從者，\n從者知其謀，\n乃告之於鄭。\n鄭定公與子產誅殺太子建。\n建有子名勝。\n伍胥懼，\n乃與勝俱奔吳。\n到昭關，\n昭關欲執之。\n伍胥遂與勝獨身步走，\n幾不得脫。\n追者在後。\n至江，\n江上有一漁父乘船，\n知伍胥之急，\n乃渡伍胥。\n伍胥既渡，\n解其劍曰：\n「此劍直百金，\n以與父。」\n父曰：\n「楚國之法，\n得伍胥者賜粟五萬石，\n爵執珪，\n豈徒百金劍邪！」\n不受。\n伍胥未至吳而疾，\n止中道，\n乞食。\n至於吳，\n吳王僚方用事，\n公子光為將。\n伍胥乃因公子光以求見吳王。\n\n久之，\n楚平王以其邊邑鍾離與吳邊邑卑梁氏俱蠶，\n兩女子爭桑相攻，\n乃大怒，\n至於兩國舉兵相伐。\n吳使公子光伐楚，\n拔其鍾離、\n居巢而歸。\n伍子胥說吳王僚曰：\n「楚可破也。\n願復遣公子光。」\n公子光謂吳王曰：\n「彼伍胥父兄為戮於楚，\n而勸王伐楚者，\n欲以自報其讎耳。\n伐楚未可破也。」\n伍胥知公子光有內志，\n欲殺王而自立，\n未可說以外事，\n乃進專諸於公子光，\n退而與太子建之子勝耕於野。\n\n五年而楚平王卒。\n初，平王所奪太子建秦女生子軫，\n及平王卒，\n軫竟立為後，\n是為昭王。\n吳王僚因楚喪，\n使二公子將兵往襲楚。\n楚發兵絕吳兵之後，\n不得歸。\n吳國內空，\n而公子光乃令專諸襲刺吳王僚而自立，\n是為吳王闔廬。\n闔廬既立，\n得志，\n乃召伍員以為行人，\n而與謀國事。\n\n楚誅其大臣郤宛、\n伯州犁，\n伯州犁之孫伯嚭亡奔吳，\n吳亦以嚭為大夫。\n前王僚所遣二公子將兵伐楚者，\n道絕不得歸。\n後聞闔廬弒王僚自立，\n遂以其兵降楚，\n楚封之於舒。\n闔廬立三年，\n乃興師與伍胥、\n伯嚭伐楚，\n拔舒，\n遂禽故吳反二將軍。\n因欲至郢，\n將軍孫武曰：\n「民勞，\n未可，\n且待之。」\n乃歸。\n\n四年，\n吳伐楚，\n取六與灊。\n五年，\n伐越，\n敗之。\n六年，\n楚昭王使公子囊瓦將兵伐吳。\n吳使伍員迎擊，\n大破楚軍於豫章，\n取楚之居巢。\n\n九年，\n吳王闔廬謂子胥、\n孫武曰：\n「始子言郢未可入，\n今果何如？」\n二子對曰：\n「楚將囊瓦貪，\n而唐、\n蔡皆怨之。\n王必欲大伐之，\n必先得唐、\n蔡乃可。」\n闔廬聽之，\n悉興師與唐、\n蔡伐楚，\n與楚夾漢水而陳。\n吳王之弟夫概將兵請從，\n王不聽，\n遂以其屬五千人擊楚將子常。\n子常敗走，\n奔鄭。\n於是吳乘勝而前，\n五戰，\n遂至郢。\n己卯，\n楚昭王出奔。\n庚辰，\n吳王入郢。\n\n昭王出亡，\n入雲夢；\n盜擊王，\n王走鄖。\n鄖公弟懷曰：\n「平王殺我父，\n我殺其子，\n不亦可乎！」\n鄖公恐其弟殺王，\n與王奔隨。\n吳兵圍隨，\n謂隨人曰：\n「周之子孫在漢川者，\n楚盡滅之。」\n隨人欲殺王，\n王子綦匿王，\n己自為王以當之。\n隨人卜與王於吳，\n不吉，\n乃謝吳不與王。\n\n始伍員與申包胥為交，\n員之亡也，\n謂包胥曰：\n「我必覆楚。」\n包胥曰：\n「我必存之。」\n及吳兵入郢，\n伍子胥求昭王。\n既不得，\n乃掘楚平王墓，\n出其尸，\n鞭之三百，\n然後已。\n申包胥亡於山中，\n使人謂子胥曰：\n「子之報讎，\n其以甚乎！\n吾聞之，\n人眾者勝天，\n天定亦能破人。\n今子故平王之臣，\n親北面而事之，\n今至於僇死人，\n此豈其無天道之極乎！」\n伍子胥曰：\n「為我謝申包胥曰，\n吾日莫途遠，\n吾故倒行而逆施之。」\n於是申包胥走秦告急，\n求救於秦。\n秦不許。\n包胥立於秦廷，\n晝夜哭，\n七日七夜不絕其聲。\n秦哀公憐之，\n曰：\n「楚雖無道，\n有臣若是，\n可無存乎！」\n乃遣車五百乘救楚擊吳。\n六月，\n敗吳兵於稷。\n會吳王久留楚求昭王，\n而闔廬弟夫概乃亡歸，\n自立為王。\n闔廬聞之，\n乃釋楚而歸，\n擊其弟夫概。\n夫概敗走，\n遂奔楚。\n楚昭王見吳有內亂，\n乃復入郢。\n封夫概於堂谿，\n為堂谿氏。\n楚復與吳戰，\n敗吳，\n吳王乃歸。\n\n後二歲，\n闔廬使太子夫差將兵伐楚，\n取番。\n楚懼吳復大來，\n乃去郢，\n徙於鄀。\n當是時，\n吳以伍子胥、\n孫武之謀，\n西破彊楚，\n北威齊晉，\n南服越人。\n\n其後四年，\n孔子相魯。\n\n後五年，\n伐越。\n越王句踐迎擊，\n敗吳於姑蘇，\n傷闔廬指，\n軍卻。\n闔廬病創將死，\n謂太子夫差曰：\n「爾忘句踐殺爾父乎？」\n夫差對曰：\n「不敢忘。」\n是夕，\n闔廬死。\n夫差既立為王，\n以伯嚭為太宰，\n習戰射。\n二年後伐越，\n敗越於夫湫。\n越王句踐乃以餘兵五千人棲於會稽之上，\n使大夫種厚幣遺吳太宰嚭以請和，\n求委國為臣妾。\n吳王將許之。\n伍子胥諫曰：\n「越王為人能辛苦。\n今王不滅，\n後必悔之。」\n吳王不聽，\n用太宰嚭計，\n與越平。\n\n其後五年，\n而吳王聞齊景公死而大臣爭寵，\n新君弱，\n乃興師北伐齊。\n伍子胥諫曰：\n「句踐食不重味，\n弔死問疾，\n且欲有所用之也。\n此人不死，\n必為吳患。\n今吳之有越，\n猶人之有腹心疾也。\n而王不先越而乃務齊，\n不亦謬乎！」\n吳王不聽，\n伐齊，\n大敗齊師於艾陵，\n遂威鄒魯之君以歸。\n益疏子胥之謀。\n\n其後四年，\n吳王將北伐齊，\n越王句踐用子貢之謀，\n乃率其眾以助吳，\n而重寶以獻遺太宰嚭。\n太宰嚭既數受越賂，\n其愛信越殊甚，\n日夜為言於吳王。\n吳王信用嚭之計。\n伍子胥諫曰：\n「夫越，\n腹心之病，\n今信其浮辭詐偽而貪齊。\n破齊，\n譬猶石田，\n無所用之。\n且《盤庚之誥》曰：\n『有顛越不恭，\n劓殄滅之，\n俾無遺育，\n無使易種于茲邑。』\n此商之所以興。\n願王釋齊而先越；\n若不然，\n後將悔之無及。」\n而吳王不聽，\n使子胥於齊。\n子胥臨行，\n謂其子曰：\n「吾數諫王，\n王不用，\n吾今見吳之亡矣。\n汝與吳俱亡，\n無益也。」\n乃屬其子於齊鮑牧，\n而還報吳。\n\n吳太宰嚭既與子胥有隙，\n因讒曰：\n「子胥為人剛暴，\n少恩，\n猜賊，\n其怨望恐為深禍也。\n前日王欲伐齊，\n子胥以為不可，\n王卒伐之而有大功。\n子胥恥其計謀不用，\n乃反怨望。\n而今王又復伐齊，\n子胥專愎彊諫，\n沮毀用事，\n徒幸吳之敗以自勝其計謀耳。\n今王自行，\n悉國中武力以伐齊，\n而子胥諫不用，\n因輟謝，\n詳病不行。\n王不可不備，\n此起禍不難。\n且嚭使人微伺之，\n其使於齊也，\n乃屬其子於齊之鮑氏。\n夫為人臣，\n內不得意，\n外倚諸侯，\n自以為先王之謀臣，\n今不見用，\n常鞅鞅怨望。\n願王早圖之。」\n吳王曰：\n「微子之言，\n吾亦疑之。」\n乃使使賜伍子胥屬鏤之劍，\n曰：\n「子以此死。」\n伍子胥仰天歎曰：\n「嗟乎！\n讒臣嚭為亂矣，\n王乃反誅我。\n我令若父霸。\n自若未立時，\n諸公子爭立，\n我以死爭之於先王，\n幾不得立。\n若既得立，\n欲分吳國予我，\n我顧不敢望也。\n然今若聽諛臣言以殺長者。」\n乃告其舍人曰：\n「必樹吾墓上以梓，\n今可以為器，\n而抉吾眼縣吳東門之上，\n以觀越寇之入滅吳也。」\n乃自剄死。\n吳王聞之大怒，\n乃取子胥尸盛以鴟夷革，\n浮之江中。\n吳人憐之，\n為立祠於江上，\n因命曰胥山。\n\n吳王既誅伍子胥，\n遂伐齊。\n齊鮑氏殺其君悼公而立陽生。\n吳王欲討其賊，\n不勝而去。\n其後二年，\n吳王召魯衛之君會之橐皋。\n其明年，\n因北大會諸侯於黃池，\n以令周室。\n越王句踐襲殺吳太子，\n破吳兵。\n吳王聞之，\n乃歸，\n使使厚幣與越平。\n後九年，\n越王句踐遂滅吳，\n殺王夫差；\n而誅太宰嚭，\n以不忠於其君，\n而外受重賂，\n與己比周也。\n\n伍子胥初所與俱亡故楚太子建之子勝者，\n在於吳。\n吳王夫差之時，\n楚惠王欲召勝歸楚。\n葉公諫曰：\n「勝好勇而陰求死士，\n殆有私乎！」\n惠王不聽。\n遂召勝，\n使居楚之邊邑鄢，\n號為白公。\n白公歸楚三年而吳誅子胥。\n\n白公勝既歸楚，\n怨鄭之殺其父，\n乃陰養死士求報鄭。\n歸楚五年，\n請伐鄭，\n楚令尹子西許之。\n兵未發而晉伐鄭，\n鄭請救於楚。\n楚使子西往救，\n與盟而還。\n白公勝怒曰：\n「非鄭之仇，\n乃子西也。」\n勝自礪劍，\n人問曰：\n「何以為？」\n勝曰：\n「欲以殺子西。」\n子西聞之，\n笑曰：\n「勝如卵耳，\n何能為也。」\n\n其後四歲，\n白公勝與石乞襲殺楚令尹子西、\n司馬子綦於朝。\n石乞曰：\n「不殺王，\n不可。」\n乃劫王如高府。\n石乞從者屈固負楚惠王亡走昭夫人之宮。\n葉公聞白公為亂，\n率其國人攻白公。\n白公之徒敗，\n亡走山中，\n自殺。\n而虜石乞，\n而問白公尸處，\n不言將亨。\n石乞曰：\n「事成為卿，\n不成而亨，\n固其職也。」\n終不肯告其尸處。\n遂亨石乞，\n而求惠王復立之。\n\n太史公曰：\n怨毒之於人甚矣哉！\n王者尚不能行之於臣下，\n況同列乎！\n向令伍子胥從奢俱死，\n何異螻蟻。\n棄小義，\n雪大恥，\n名垂於後世，\n悲夫！\n方子胥窘於江上，\n道乞食，\n志豈嘗須臾忘郢邪？\n故隱忍就功名，\n非烈丈夫孰能致此哉？\n白公如不自立為君者，\n其功謀亦不可勝道者哉！\n\n5.7《仲尼弟子列傳七》\n\n孔子曰\n「受業身通者七十有七人」，\n皆異能之士也。\n德行：\n顏淵，\n閔子騫，\n冉伯牛，\n仲弓。\n政事：\n冉有，\n季路。\n言語：\n宰我，\n子貢。\n文學：\n子游，\n子夏。\n師也辟，\n參也魯，\n柴也愚，\n由也喭，\n回也屢空。\n賜不受命而貨殖焉，\n億則屢中。\n\n孔子之所嚴事：\n於周則老子；\n於衛，\n蘧伯玉；\n於齊，\n晏平仲；\n於楚，\n老萊子；\n於鄭，\n子產；\n於魯，\n孟公綽。\n數稱臧文仲、\n柳下惠、\n銅鞮伯華、\n介山子然，\n孔子皆後之，\n不並世。\n\n顏回者，\n魯人也，\n字子淵。\n少孔子三十歲。\n顏淵問仁，\n孔子曰：\n「克己復禮，\n天下歸仁焉。」\n\n孔子曰：\n「賢哉回也！\n一簞食，\n一瓢飲，\n在陋巷，\n人不堪其憂，\n回也不改其樂。」\n「回也如愚；\n退而省其私，\n亦足以發，\n回也不愚。」\n「用之則行，\n捨之則藏，\n唯我與爾有是夫！」\n\n回年二十九，\n髮盡白，\n蚤死。\n孔子哭之慟，\n曰：\n「自吾有回，\n門人益親。」\n魯哀公問：\n「弟子孰為好學？」\n孔子對曰：\n「有顏回者好學，\n不遷怒，\n不貳過。\n不幸短命死矣，\n今也則亡。」\n\n閔損字子騫。\n少孔子十五歲。\n\n孔子曰：\n「孝哉閔子騫！\n人不閒於其父母昆弟之言。」\n不仕大夫，\n不食汙君之祿。\n「如有復我者，\n必在汶上矣。」\n\n冉耕字伯牛。\n孔子以為有德行。\n\n伯牛有惡疾，\n孔子往問之，\n自牖執其手，\n曰：\n「命也夫！\n斯人也而有斯疾，\n命也夫！」\n\n冉雍字仲弓。\n\n仲弓問政，\n孔子曰：\n「出門如見大賓，\n使民如承大祭。\n在邦無怨，\n在家無怨。」\n\n孔子以仲弓為有德行，\n曰：\n「雍也可使南面。」\n\n仲弓父，\n賤人。\n孔子曰：\n「犁牛之子騂且角，\n雖欲勿用，\n山川其舍諸？」\n\n冉求字子有，\n少孔子二十九歲。\n為季氏宰。\n\n季康子問孔子曰：\n「冉求仁乎？」\n曰：\n「千室之邑，\n百乘之家，\n求也可使治其賦。\n仁則吾不知也。」\n復問：\n「子路仁乎？」\n孔子對曰：\n「如求。」\n\n求問曰：\n「聞斯行諸？」\n子曰：\n「行之。」\n子路問：\n「聞斯行諸？」\n子曰：\n「有父兄在，\n如之何其聞斯行之！」\n子華怪之，\n「敢問問同而答異？」\n孔子曰：\n「求也退，\n故進之。\n由也兼人，\n故退之。」\n\n仲由字子路，\n卞人也。\n少孔子九歲。\n\n子路性鄙，\n好勇力，\n志伉直，\n冠雄雞，\n佩豭豚，\n陵暴孔子。\n孔子設禮稍誘子路，\n子路後儒服委質，\n因門人請為弟子。\n\n子路問政，\n孔子曰：\n「先之，\n勞之。」\n請益。\n曰：\n「無倦。」\n\n子路問：\n「君子尚勇乎？」\n孔子曰：\n「義之為上。\n君子好勇而無義則亂，\n小人好勇而無義則盜。」\n\n子路有聞，\n未之能行，\n唯恐有聞。\n\n孔子曰：\n「片言可以折獄者，\n其由也與！」\n「由也好勇過我，\n無所取材。」\n「若由也，\n不得其死然。」\n「衣敝縕袍與衣狐貉者立而不恥者，\n其由也與！」\n「由也升堂矣，\n未入於室也。」\n\n季康子問：\n「仲由仁乎？」\n孔子曰：\n「千乘之國可使治其賦，\n不知其仁。」\n\n子路喜從游，\n遇長沮、\n桀溺、\n荷蓧丈人。\n\n子路為季氏宰，\n季孫問曰：\n「子路可謂大臣與？」\n孔子曰：\n「可謂具臣矣。」\n\n子路為蒲大夫，\n辭孔子。\n孔子曰：\n「蒲多壯士，\n又難治。\n然吾語汝：\n恭以敬，\n可以執勇；\n寬以正，\n可以比眾；\n恭正以靜，\n可以報上。」\n\n初，\n衛靈公有寵姬曰南子。\n靈公太子蕢聵得過南子，\n懼誅出奔。\n及靈公卒而夫人欲立公子郢。\n郢不肯，\n曰：\n「亡人太子之子輒在。」\n於是衛立輒為君，\n是為出公。\n出公立十二年，\n其父蕢聵居外，\n不得入。\n子路為衛大夫孔悝之邑宰。\n蕢聵乃與孔悝作亂，\n謀入孔悝家，\n遂與其徒襲攻出公。\n出公奔魯，\n而蕢聵入立，\n是為莊公。\n方孔悝作亂，\n子路在外，\n聞之而馳往。\n遇子羔出衛城門，\n謂子路曰：\n「出公去矣，\n而門已閉，\n子可還矣，\n毋空受其禍。」\n子路曰：\n「食其食者不避其難。」\n子羔卒去。\n有使者入城，\n城門開，\n子路隨而入。\n造蕢聵，\n蕢聵與孔悝登臺。\n子路曰：\n「君焉用孔悝？\n請得而殺之。」\n蕢聵弗聽。\n於是子路欲燔臺，\n蕢聵懼，\n乃下石乞、\n壺黶攻子路，\n擊斷子路之纓。\n子路曰：\n「君子死而冠不免。」\n遂結纓而死。\n\n孔子聞衛亂，\n曰：\n「嗟乎，\n由死矣！」\n已而果死。\n故孔子曰：\n「自吾得由，\n惡言不聞於耳。」\n是時子貢為魯使於齊。\n\n宰予字子我。\n利口辯辭。\n既受業。\n問：\n「三年之喪不已久乎？\n君子三年不為禮，\n禮必壞；\n三年不為樂，\n樂必崩。\n舊穀既沒，\n新穀既升，\n鑽燧改火，\n期可已矣。」\n子曰：\n「於汝安乎？」\n曰：\n「安。」\n「汝安則為之。\n君子居喪，\n食旨不甘，\n聞樂不樂，\n故弗為也。」\n宰我出，\n子曰：\n「予之不仁也！\n子生三年然後免於父母之懷。\n夫三年之喪，\n天下之通義也。」\n\n宰予晝寢。\n子曰：\n「朽木不可雕也，\n糞土之牆不可圬也。」\n\n宰我問五帝之德，\n子曰：\n「予非其人也。」\n\n宰我為臨菑大夫，\n與田常作亂，\n以夷其族，\n孔子恥之。\n\n端沐賜，\n衛人，\n字子貢。\n少孔子三十一歲。\n\n子貢利口巧辭，\n孔子常黜其辯。\n問曰：\n「汝與回也孰愈？」\n對曰：\n「賜也何敢望回！\n回也聞一以知十，\n賜也聞一以知二。」\n\n子貢既已受業，\n問曰：\n「賜何人也？」\n孔子曰：\n「汝器也。」\n曰：\n「何器也？」\n曰：\n「瑚璉也。」\n\n陳子禽問子貢曰：\n「仲尼焉學？」\n子貢曰：\n「文武之道未墜於地，\n在人，\n賢者識其大者，\n不賢者識其小者，\n莫不有文武之道。\n夫子焉不學，\n而亦何常師之有！」\n又問曰：\n「孔子適是國必聞其政。\n求之與？\n抑與之與？」\n子貢曰：\n「夫子溫良恭儉讓以得之。\n夫子之求之也，\n其諸異乎人之求之也。」\n\n子貢問曰：\n「富而無驕，\n貧而無諂，\n何如？」\n孔子曰：\n「可也；\n不如貧而樂道，\n富而好禮。」\n\n田常欲作亂於齊，\n憚高、\n國、鮑、\n晏，故移其兵欲以伐魯。\n孔子聞之，\n謂門弟子曰：\n「夫魯，\n墳墓所處，\n父母之國，\n國危如此，\n二三子何為莫出？」\n子路請出，\n孔子止之。\n子張、\n子石請行，\n孔子弗許。\n子貢請行，\n孔子許之。\n\n遂行，\n至齊，\n說田常曰：\n「君之伐魯過矣。\n夫魯，\n難伐之國，\n其城薄以卑，\n其地狹以泄，\n其君愚而不仁，\n大臣偽而無用，\n其士民又惡甲兵之事，\n此不可與戰。\n君不如伐吳。\n夫吳，\n城高以厚，\n地廣以深，\n甲堅以新，\n士選以飽，\n重器精兵盡在其中，\n又使明大夫守之，\n此易伐也。」\n田常忿然作色曰：\n「子之所難，\n人之所易；\n子之所易，\n人之所難。\n而以教常，\n何也？」\n子貢曰：\n「臣聞之，\n憂在內者攻彊，\n憂在外者攻弱。\n今君憂在內。\n吾聞君三封而三不成者，\n大臣有不聽者也。\n今君破魯以廣齊，\n戰勝以驕主，\n破國以尊臣，\n而君之功不與焉，\n則交日疏於主。\n是君上驕主心，\n下恣群臣，\n求以成大事，\n難矣。\n夫上驕則恣，\n臣驕則爭，\n是君上與主有卻，\n下與大臣交爭也。\n如此，\n則君之立於齊危矣。\n故曰不如伐吳。\n伐吳不勝，\n民人外死，\n大臣內空，\n是君上無彊臣之敵，\n下無民人之過，\n孤主制齊者唯君也。」\n田常曰：\n「善。\n雖然，\n吾兵業已加魯矣，\n去而之吳，\n大臣疑我，\n柰何？」\n子貢曰：\n「君按兵無伐，\n臣請往使吳王，\n令之救魯而伐齊，\n君因以兵迎之。」\n田常許之，\n使子貢南見吳王。\n\n說曰：\n「臣聞之，\n王者不絕世，\n霸者無彊敵，\n千鈞之重加銖兩而移。\n今以萬乘之齊而私千乘之魯，\n與吳爭彊，\n竊為王危之。\n且夫救魯，\n顯名也；\n伐齊，\n大利也。\n以撫泗上諸侯，\n誅暴齊以服彊晉，\n利莫大焉。\n名存亡魯，\n實困彊齊，\n智者不疑也。」\n吳王曰：\n「善。\n雖然，\n吾嘗與越戰，\n棲之會稽。\n越王苦身養士，\n有報我心。\n子待我伐越而聽子。」\n子貢曰：\n「越之勁不過魯，\n吳之彊不過齊，\n王置齊而伐越，\n則齊已平魯矣。\n且王方以存亡繼絕為名，\n夫伐小越而畏彊齊，\n非勇也。\n夫勇者不避難，\n仁者不窮約，\n智者不失時，\n王者不絕世，\n以立其義。\n今存越示諸侯以仁，\n救魯伐齊，\n威加晉國，\n諸侯必相率而朝吳，\n霸業成矣。\n且王必惡越，\n臣請東見越王，\n令出兵以從，\n此實空越，\n名從諸侯以伐也。」\n吳王大說，\n乃使子貢之越。\n\n越王除道郊迎，\n身御至舍而問曰：\n「此蠻夷之國，\n大夫何以儼然辱而臨之？」\n子貢曰：\n「今者吾說吳王以救魯伐齊，\n其志欲之而畏越，\n曰\n『待我伐越乃可』。\n如此，\n破越必矣。\n且夫無報人之志而令人疑之，\n拙也；\n有報人之志，\n使人知之，\n殆也；\n事未發而先聞，\n危也。\n三者舉事之大患。」\n句踐頓首再拜曰：\n「孤嘗不料力，\n乃與吳戰，\n困於會稽，\n痛入於骨髓，\n日夜焦脣乾舌，\n徒欲與吳王接踵而死，\n孤之願也。」\n遂問子貢。\n子貢曰：\n「吳王為人猛暴，\n群臣不堪；\n國家敝以數戰，\n士卒弗忍；\n百姓怨上，\n大臣內變；\n子胥以諫死，\n太宰嚭用事，\n順君之過以安其私：\n是殘國之冶也。\n今王誠發士卒佐之以徼其志，\n重寶以說其心，\n卑辭以尊其禮，\n其伐齊必也。\n彼戰不勝，\n王之福矣。\n戰勝，\n必以兵臨晉，\n臣請北見晉君，\n令共攻之，\n弱吳必矣。\n其銳兵盡於齊，\n重甲困於晉，\n而王制其敝，\n此滅吳必矣。」\n越王大說，\n許諾。\n送子貢金百鎰，\n劍一，\n良矛二。\n子貢不受，\n遂行。\n\n報吳王曰：\n「臣敬以大王之言告越王，\n越王大恐，\n曰：\n『孤不幸，\n少失先人，\n內不自量，\n抵罪於吳，\n軍敗身辱，\n棲于會稽，\n國為虛莽，\n賴大王之賜，\n使得奉俎豆而修祭祀，\n死不敢忘，\n何謀之敢慮！』」\n後五日，\n越使大夫種頓首言於吳王曰：\n「東海役臣孤句踐使者臣種，\n敢修下吏問於左右。\n今竊聞大王將興大義，\n誅彊救弱，\n困暴齊而撫周室，\n請悉起境內士卒三千人，\n孤請自被堅執銳，\n以先受矢石。\n因越賤臣種奉先人藏器，\n甲二十領，\n鈇屈盧之矛，\n步光之劍，\n以賀軍吏。」\n吳王大說，\n以告子貢曰：\n「越王欲身從寡人伐齊，\n可乎？」\n子貢曰：\n「不可。\n夫空人之國，\n悉人之眾，\n又從其君，\n不義。\n君受其幣，\n許其師，\n而辭其君。」\n吳王許諾，\n乃謝越王。\n於是吳王乃遂發九郡兵伐齊。\n\n子貢因去之晉，\n謂晉君曰：\n「臣聞之，\n慮不先定不可以應卒，\n兵不先辨不可以勝敵。\n今夫齊與吳將戰，\n彼戰而不勝，\n越亂之必矣；\n與齊戰而勝，\n必以其兵臨晉。」\n晉君大恐，\n曰：\n「為之柰何？」\n子貢曰：\n「修兵休卒以待之。」\n晉君許諾。\n\n子貢去而之魯。\n吳王果與齊人戰於艾陵，\n大破齊師，\n獲七將軍之兵而不歸，\n果以兵臨晉，\n與晉人相遇黃池之上。\n吳晉爭彊。\n晉人擊之，\n大敗吳師。\n越王聞之，\n涉江襲吳，\n去城七里而軍。\n吳王聞之，\n去晉而歸，\n與越戰於五湖。\n三戰不勝，\n城門不守，\n越遂圍王宮，\n殺夫差而戮其相。\n破吳三年，\n東向而霸。\n\n故子貢一出，\n存魯，\n亂齊，\n破吳，\n彊晉而霸越。\n子貢一使，\n使勢相破，\n十年之中，\n五國各有變。\n\n子貢好廢舉，\n與時轉貨貲。\n喜揚人之美，\n不能匿人之過。\n常相魯衛，\n家累千金，\n卒終于齊。\n\n言偃，\n吳人，\n字子游。\n少孔子四十五歲。\n\n子游既已受業，\n為武城宰。\n孔子過，\n聞弦歌之聲。\n孔子莞爾而笑曰：\n「割雞焉用牛刀？」\n子游曰：\n「昔者偃聞諸夫子曰，\n君子學道則愛人，\n小人學道則易使。」\n孔子曰：\n「二三子，\n偃之言是也。\n前言戲之耳。」\n孔子以為子游習於文學。\n\n卜商字子夏。\n少孔子四十四歲。\n\n子夏問：\n\n「『巧笑倩兮，\n美目盻兮，\n素以為絢兮』，\n何謂也？」\n子曰：\n「繪事後素。」\n曰：\n「禮後乎？」\n孔子曰：\n「商始可與言《詩》已矣。」\n\n子貢問：\n「師與商孰賢？」\n子曰：\n「師也過，\n商也不及。」\n「然則師愈與？」\n曰：\n「過猶不及。」\n\n子謂子夏曰：\n「汝為君子儒，\n無為小人儒。」\n\n孔子既沒，\n子夏居西河教授，\n為魏文侯師。\n其子死，\n哭之失明。\n\n顓孫師，\n陳人，\n字子張。\n少孔子四十八歲。\n\n子張問干祿，\n孔子曰：\n「多聞闕疑，\n慎言其餘，\n則寡尤；\n多見闕殆，\n慎行其餘，\n則寡悔。\n言寡尤，\n行寡悔，\n祿在其中矣。」\n\n他日從在陳蔡閒，\n困，問行。\n孔子曰：\n「言忠信，\n行篤敬，\n雖蠻貊之國行也；\n言不忠信，\n行不篤敬，\n雖州里行乎哉！\n立則見其參於前也，\n在輿則見其倚於衡，\n夫然後行。」\n子張書諸紳。\n\n子張問：\n「士何如斯可謂之達矣？」\n孔子曰：\n「何哉，\n爾所謂達者？」\n子張對曰：\n「在國必聞，\n在家必聞。」\n孔子曰：\n「是聞也，\n非達也。\n夫達者，\n質直而好義，\n察言而觀色，\n慮以下人，\n在國及家必達。\n夫聞也者，\n色取仁而行違，\n居之不疑，\n在國及家必聞。」\n\n曾參，\n南武城人，\n字子輿。\n少孔子四十六歲。\n\n孔子以為能通孝道，\n故授之業。\n作《孝經》。\n死於魯。\n\n澹臺滅明，\n武城人，\n字子羽。\n少孔子三十九歲。\n\n狀貌甚惡。\n欲事孔子，\n孔子以為材薄。\n既已受業，\n退而修行，\n行不由徑，\n非公事不見卿大夫。\n\n南游至江，\n從弟子三百人，\n設取予去就，\n名施乎諸侯。\n孔子聞之，\n曰：\n「吾以言取人，\n失之宰予；\n以貌取人，\n失之子羽。」\n\n宓不齊字子賤。\n少孔子三十歲。\n\n孔子謂\n「子賤君子哉！\n魯無君子，\n斯焉取斯？」\n\n子賤為單父宰，\n反命於孔子，\n曰：\n「此國有賢不齊者五人，\n教不齊所以治者。」\n孔子曰：\n「惜哉不齊所治者小，\n所治者大則庶幾矣。」\n\n原憲字子思。\n\n子思問恥。\n孔子曰：\n「國有道，\n穀。國無道，\n穀，恥也。」\n\n子思曰：\n「克伐怨欲不行焉，\n可以為仁乎？」\n孔子曰：\n「可以為難矣，\n仁則吾弗知也。」\n\n孔子卒，\n原憲遂亡在草澤中。\n子貢相衛，\n而結駟連騎，\n排藜藿入窮閻，\n過謝原憲。\n憲攝敝衣冠見子貢。\n子貢恥之，\n曰：\n「夫子豈病乎？」\n原憲曰：\n「吾聞之，\n無財者謂之貧，\n學道而不能行者謂之病。\n若憲，\n貧也，\n非病也。」\n子貢慚，\n不懌而去，\n終身恥其言之過也。\n\n公冶長，\n齊人，\n字子長。\n\n孔子曰：\n「長可妻也，\n雖在累紲之中，\n非其罪也。」\n以其子妻之。\n\n南宮括字子容。\n\n問孔子曰：\n「羿善射，\n奡盪舟，\n俱不得其死然；\n禹稷躬稼而有天下？」\n孔子弗答。\n容出，\n孔子曰：\n「君子哉若人！\n上德哉若人！」\n「國有道；\n不廢；\n國無道，\n免於刑戮。」\n三復\n「白珪之玷」，\n以其兄之子妻之。\n\n公皙哀字季次。\n\n孔子曰：\n「天下無行，\n多為家臣，\n仕於都；\n唯季次未嘗仕。」\n\n曾蒧字皙。\n\n侍孔子，\n孔子曰：\n「言爾志。」\n蒧曰：\n「春服既成，\n冠者五六人，\n童子六七人，\n浴乎沂，\n風乎舞雩，\n詠而歸。」\n孔子喟爾歎曰：\n「吾與蒧也！」\n\n顏無繇字路。\n路者，\n顏回父，\n父子嘗各異時事孔子。\n\n顏回死，\n顏路貧，\n請孔子車以葬。\n孔子曰：\n「材不材，\n亦各言其子也。\n鯉也死，\n有棺而無椁，\n吾不徒行以為之椁，\n以吾從大夫之後，\n不可以徒行。」\n\n商瞿，\n魯人，\n字子木。\n少孔子二十九歲。\n\n孔子傳《易》於瞿，\n瞿傳楚人馯臂子弘，\n弘傳江東人矯子庸疵，\n疵傳燕人周子家豎，\n豎傳淳于人光子乘羽，\n羽傳齊人田子莊何，\n何傳東武人王子中同，\n同傳菑川人楊何。\n何元朔中以治《易》為漢中大夫。\n\n高柴字子羔，\n少孔子三十歲。\n\n子羔長不盈五尺，\n受業孔子，\n孔子以為愚。\n\n子路使子羔為費郈宰，\n孔子曰：\n「賊夫人之子！」\n子路曰：\n「有民人焉，\n有社稷焉，\n何必讀書然後為學！」\n孔子曰：\n「是故惡夫佞者。」\n\n漆彫開字子開。\n\n孔子使開仕，\n對曰：\n「吾斯之未能信。」\n孔子說。\n\n公伯繚字子周。\n\n周愬子路於季孫，\n子服景伯以告孔子，\n曰：\n「夫子固有惑志，\n繚也，\n吾力猶能肆諸市朝。」\n孔子曰：\n「道之將行，\n命也；\n道之將廢，\n命也。\n公伯繚其如命何！」\n\n司馬耕字子牛。\n\n牛多言而躁。\n問仁於孔子，\n孔子曰：\n「仁者其言也訒。」\n曰：\n「其言也訒，\n斯可謂之仁乎？」\n子曰：\n「為之難，\n言之得無訒乎！」\n\n問君子，\n子曰：\n「君子不憂不懼。」\n曰：\n「不憂不懼，\n斯可謂之君子乎？」\n子曰：\n「內省不疚，\n夫何憂何懼！」\n\n樊須字子遲。\n少孔子三十六歲。\n\n樊遲請學稼，\n孔子曰：\n「吾不如老農。」\n請學圃，\n曰：\n「吾不如老圃。」\n樊遲出，\n孔子曰：\n「小人哉樊須也！\n上好禮，\n則民莫敢不敬；\n上好義，\n則民莫敢不服；\n上好信，\n則民莫敢不用情。\n夫如是，\n則四方之民襁負其子而至矣，\n焉用稼！」\n\n樊遲問仁，\n子曰：\n「愛人。」\n問智，\n曰：\n「知人。」\n\n有若少孔子四十三歲。\n有若曰：\n「禮之用，\n和為貴，\n先王之道斯為美。\n小大由之，\n有所不行；\n知和而和，\n不以禮節之，\n亦不可行也。」\n「信近於義，\n言可復也；\n恭近於禮，\n遠恥辱也；\n因不失其親，\n亦可宗也。」\n\n孔子既沒，\n弟子思慕，\n有若狀似孔子，\n弟子相與共立為師，\n師之如夫子時也。\n他日，\n弟子進問曰：\n「昔夫子當行，\n使弟子持雨具，\n已而果雨。\n弟子問曰：\n『夫子何以知之？』\n夫子曰：\n『《詩》不云乎？\n「月離于畢，\n俾滂沱矣。」\n昨暮月不宿畢乎？』\n他日，\n月宿畢，\n竟不雨。\n商瞿年長無子，\n其母為取室。\n孔子使之齊，\n瞿母請之。\n孔子曰：\n『無憂，\n瞿年四十後當有五丈夫子。』\n已而果然。\n敢問夫子何以知此？」\n有若默然無以應。\n弟子起曰：\n「有子避之，\n此非子之座也！」\n\n公西赤字子華。\n少孔子四十二歲。\n\n子華使於齊，\n冉有為其母請粟。\n孔子曰：\n「與之釜。」\n請益，\n曰：\n「與之庾。」\n冉子與之粟五秉。\n孔子曰：\n「赤之適齊也，\n乘肥馬，\n衣輕裘。\n吾聞君子周急不繼富。」\n\n巫馬施字子旗。\n少孔子三十歲。\n\n陳司敗問孔子曰：\n「魯昭公知禮乎？」\n孔子曰：\n「知禮。」\n退而揖巫馬旗曰：\n「吾聞君子不黨，\n君子亦黨乎？\n魯君娶吳女為夫人，\n命之為孟子。\n孟子姓姬，\n諱稱同姓，\n故謂之孟子。\n魯君而知禮，\n孰不知禮！」\n施以告孔子，\n孔子曰：\n「丘也幸，\n苟有過，\n人必知之。\n臣不可言君親之惡，\n為諱者，\n禮也。」\n\n梁鱣字叔魚。\n少孔子二十九歲。\n\n顏幸字子柳。\n少孔子四十六歲。\n\n冉孺字子魯，\n少孔子五十歲。\n\n曹卹字子循。\n少孔子五十歲。\n\n伯虔字子析，\n少孔子五十歲。\n\n公孫龍字子石。\n少孔子五十三歲。\n\n自子石已右三十五人，\n顯有年名及受業聞見于書傳。\n其四十有二人，\n無年及不見書傳者紀于左：\n\n冉季字子產。\n\n公祖句茲字子之。\n\n秦祖字子南。\n\n漆雕哆字子斂。\n\n顏高字子驕。\n\n漆雕徒父。\n\n壤駟赤字子徒。\n\n商澤。\n\n石作蜀字子明。\n\n任不齊字選。\n\n公良孺字子正。\n\n后處字子里。\n\n秦冉字開。\n\n公夏首字乘。\n\n奚容箴字子皙。\n\n公肩定字子中。\n\n顏祖字襄。\n\n鄡單字子家。\n\n句井疆。\n\n罕父黑字子索。\n\n秦商字子丕。\n\n申黨字周。\n\n顏之僕字叔。\n\n榮旂字子祈。\n\n縣成字子祺。\n\n左人郢字行。\n\n燕伋字思。\n\n鄭國字子徒。\n\n秦非字子之。\n\n施之常字子恆。\n\n顏噲字子聲。\n\n步叔乘字子車。\n\n原亢籍。\n\n樂欬字子聲。\n\n廉絜字庸。\n\n叔仲會字子期。\n\n顏何字冉。\n\n狄黑字皙。\n\n邦巽字子斂。\n\n孔忠。\n\n公西輿如字子上。\n\n公西葴字子上。\n\n太史公曰：\n學者多稱七十子之徒，\n譽者或過其實，\n毀者或損其真，\n鈞之未覩厥容貌，\n則論言弟子籍，\n出孔氏古文近是。\n余以弟子名姓文字悉取《論語》弟子問并次為篇，\n疑者闕焉。\n\n5.8《商君列傳第八》\n\n商君者，\n衛之諸庶孽公子也，\n名鞅，姓公孫氏，\n其祖本姬姓也。\n鞅少好刑名之學，\n事魏相公叔座\n為中庶子。\n\n公叔座知其賢，\n未及進。\n會座病，\n魏惠王親往問病，\n曰：「公叔病有如不可諱，\n將柰社稷何？」\n\n公叔曰：\n「座之中庶子公孫鞅，\n年雖少，\n有奇才，\n願王舉國\n而聽之。」\n王嘿然。\n\n王且去，\n座屏人言曰：\n「王即不聽用鞅，\n必殺之，\n無令出境。」\n王許諾而去。\n公叔座召鞅謝曰：\n\n「今者王問\n可以為相者，\n我言若，\n王色不許我。\n我方先君後臣，\n因謂王即弗用鞅，\n當殺之。\n王許我。\n汝可疾去矣，\n且見禽。」\n\n鞅曰：\n「彼王不能用君之言任臣，\n又安能用君之言殺臣乎？」\n卒不去。\n惠王既去，\n而謂左右曰：\n「公叔病甚，\n悲乎，\n欲令寡人以國聽公孫鞅也，\n豈不悖哉！」\n\n公叔既死，\n公孫鞅聞\n秦孝公下令國中\n求賢者，\n將修繆公之業，\n東復侵地，\n\n迺遂西入秦，\n因孝公寵臣景監\n以求見孝公。\n孝公既見衛鞅，\n語事良久，\n孝公時時睡，\n弗聽。\n\n罷而孝公怒景監曰：\n「子之客妄人耳，\n安足用邪！」\n景監以讓衛鞅。\n衛鞅曰：\n「吾說公以帝道，\n其志不開悟矣。」\n\n後五日，\n復求見鞅。\n鞅復見孝公，\n益愈，\n然而未中旨。\n罷而孝公復讓景監，\n景監亦讓鞅。\n鞅曰：\n「吾說公以王道\n而未入也。\n請復見鞅。」\n\n鞅復見孝公，\n孝公善之\n而未用也。\n罷而去。\n孝公謂景監曰：\n「汝客善，\n可與語矣。」\n鞅曰：\n\n「吾說公以霸道，\n其意欲用之矣。\n誠復見我，\n我知之矣。」\n衛鞅復見孝公。\n公與語，\n不自知厀之前於席也。\n語數日不厭。\n景監曰：\n「子何以中吾君？\n吾君之驩甚也。」\n\n鞅曰：\n「吾說君以帝王之道\n比三代，\n而君曰：\n『久遠，\n吾不能待。\n且賢君者，\n各及其身顯名天下，\n安能邑邑待數十百年\n以成帝王乎？』\n\n故吾以彊國之術說君，\n君大說之耳。\n然亦難以\n比德於殷周矣。」\n\n孝公既用衛鞅，\n鞅欲變法，\n恐天下議己。\n衛鞅曰：「疑行無名，\n疑事無功。\n且夫有高人之行者，\n固見非於世；\n有獨知之慮者，\n\n必見敖於民。\n愚者闇於成事，\n知者見於未萌。\n民不可與慮始\n而可與樂成。\n論至德者\n不和於俗，\n成大功者\n不謀於眾。\n是以聖人苟可以彊國，\n不法其故；\n苟可以利民，\n不循其禮。」\n\n孝公曰：「善。」\n甘龍曰：\n「不然。\n聖人不易民而教，\n知者不變法而治。\n因民而教，\n不勞而成功；\n緣法而治者，\n吏習而民安之。」\n\n衛鞅曰：\n「龍之所言，\n世俗之言也。」\n常人安於故俗，\n學者溺於所聞。\n以此兩者居官\n守法可也，\n非所與論於法之外也。\n\n三代不同禮而王，\n五伯不同法而霸。\n智者作法，\n愚者制焉；\n賢者更禮，\n不肖者拘焉。」\n\n杜摯曰：\n「利不百，\n不變法；\n功不十，\n不易器。\n法古無過，\n循禮無邪。」\n\n衛鞅曰：\n「治世不一道，\n便國不法古。\n故湯武不循古而王，\n夏殷不易禮而亡。\n反古者不可非，\n而循禮者不足多。」\n孝公曰：「善。」\n以衛鞅為左庶長，\n卒定變法之令。\n\n令民為什伍，\n而相牧司連坐。\n不告姦者腰斬，\n告姦者\n與斬敵首同賞，\n匿姦者\n與降敵同罰。\n民有二男以上\n不分異者，\n倍其賦。\n\n有軍功者，\n各以率受上爵；\n為私鬭者，\n各以輕重被刑大小。\n僇力本業，\n耕織\n致粟帛多者\n復其身。\n事末利及怠而貧者，\n舉以為收孥。\n\n宗室非有軍功論，\n不得為屬籍。\n明尊卑\n爵秩等級，\n各以差次名田宅，\n臣妾衣服以家次。\n有功者顯榮，\n無功者\n雖富無所芬華。\n\n令既具，\n未布，\n恐民之不信，\n已乃立三丈之木\n於國都市南門，\n募民有能徙置北門者予十金。\n\n民怪之，\n莫敢徙。\n復曰：\n「能徙者予五十金」。\n有一人徙之，\n輒予五十金，\n以明不欺。\n卒下令。\n\n令行於民朞年，\n秦民之國都言初令之不便者以千數。\n於是太子犯法。\n衛鞅曰：\n「法之不行，\n自上犯之。」\n\n將法太子。\n太子，君嗣也，\n不可施刑，\n刑其傅公子虔，\n黥其師公孫賈。\n\n明日，\n秦人皆趨令。\n行之十年，\n秦民大說，\n道不拾遺，\n山無盜賊，\n家給人足。\n\n民勇於公戰，\n怯於私鬭，\n鄉邑大治。\n秦民初言令不便者\n有來言令便者，\n衛鞅曰\n「此皆亂化之民也」，\n盡遷之於邊城。\n其後民莫敢議令。\n\n於是以鞅為大良造。\n將兵圍魏安邑，\n降之。\n居三年，\n作為築冀闕宮庭\n於咸陽，\n秦自雍徙都之。\n而令民父子兄弟\n同室內息者為禁。\n\n而集小都鄉邑\n聚為縣，\n置令、丞，\n凡三十一縣。\n為田開阡陌封疆，\n而賦稅平。\n平斗桶權衡丈尺。\n行之四年，\n公子虔復犯約，\n劓之。\n\n居五年，\n秦人富彊，\n天子致胙於孝公，\n諸侯畢賀。\n\n其明年，\n齊敗魏兵於馬陵，\n虜其太子申，\n殺將軍龐涓。\n其明年，\n衛鞅說孝公曰：\n\n「秦之與魏，\n譬若人之有腹心疾，\n非魏并秦，\n秦即并魏。\n何者？\n魏居領阨之西，\n都安邑，\n與秦界河\n而獨擅山東之利。\n\n利則西侵秦，\n病則東收地。\n今以君之賢聖，\n國賴以盛。\n而魏往年\n大破於齊，\n諸侯畔之，\n\n可因此時伐魏。\n魏不支秦，\n必東徙。\n東徙，\n秦據河山之固，\n東鄉以制諸侯，\n此帝王之業也。」\n\n孝公以為然，\n使衛鞅將而伐魏。\n魏使公子卬將而擊之。\n軍既相距，\n衛鞅遺魏將公子卬書曰：\n「吾始與公子驩，\n今俱為兩國將，\n不忍相攻，\n可與公子面相見，\n盟，樂飲而罷兵，\n以安秦魏。」\n\n魏公子卬以為然。\n會盟已，飲，\n而衛鞅伏甲士\n而襲虜魏公子卬，\n因攻其軍，\n盡破之以歸秦。\n\n魏惠王兵\n數破於齊秦，\n國內空，\n日以削，\n恐，\n乃使使割河西之地\n獻於秦\n以和。\n而魏遂去安邑，\n徙都大梁。\n\n梁惠王曰：\n「寡人恨不用公叔座之言也。」\n衛鞅既破魏還，\n秦封之於、商十五邑，\n號為商君。\n\n商君相秦十年，\n宗室貴戚\n多怨望者。\n趙良見商君。\n商君曰：\n「鞅之得見也，從孟蘭皋，\n今鞅請得交，\n可乎？」\n\n趙良曰：\n「僕弗敢願也。\n孔丘有言曰：\n『推賢而戴者進，\n聚不肖而王者退。』\n僕不肖，\n故不敢受命。\n\n僕聞之曰：『非其位而居之\n曰貪位，\n非其名而有之\n曰貪名。』\n僕聽君之義，\n則恐僕貪位貪名也。\n故不敢聞命。」\n商君曰：\n「子不說吾治秦與？」\n\n趙良曰：\n「反聽之謂聰，\n內視之謂明，\n自勝之謂彊。\n虞舜有言曰：\n『自卑也尚矣。』\n君不若道虞舜之道，\n無為問僕矣。」\n\n商君曰：\n「始秦戎翟之教，\n父子無別，\n同室而居。\n今我更制其教，\n而為其男女之別，\n大築冀闕，\n營如魯衛矣。\n子觀我治秦也，\n孰與五羖大夫賢？」\n\n趙良曰：\n「千羊之皮，\n不如一狐之掖；\n千人之諾諾，\n不如一士之諤諤。\n武王諤諤以昌，\n殷紂墨墨以亡。\n君若不非武王乎，\n則僕請終日\n正言而無誅，可乎？」\n\n商君曰：\n「語有之矣，\n貌言華也，\n至言實也，\n苦言藥也，\n甘言疾也。\n夫子果肯終日正言，\n鞅之藥也。\n鞅將事子，\n子又何辭焉！」\n\n趙良曰：\n「夫五羖大夫，\n荊之鄙人也。\n聞秦繆公之賢\n而願望見，\n行而無資，\n自粥於秦客，\n被褐食牛。\n期年，\n繆公知之，\n舉之牛口之下，\n而加之百姓之上，\n秦國莫敢望焉。\n\n相秦六七年，\n而東伐鄭，\n三置晉國之君，\n一救荊國之禍。\n發教封內，\n而巴人致貢；\n施德諸侯，\n而八戎來服。\n由余聞之，\n款關請見。\n\n五羖大夫之相秦也，\n勞不坐乘，\n暑不張蓋，\n行於國中，\n不從車乘，\n不操干戈，\n\n功名藏於府庫，\n德行施於後世。\n五羖大夫死，\n秦國男女流涕，\n童子不歌謠，\n舂者不相杵。\n\n此五羖大夫之德也。\n今君之見秦王也，\n因嬖人景監以為主，\n非所以為名也。\n相秦\n不以百姓為事，\n而大築冀闕，\n非所以為功也。\n\n刑黥太子之師傅，\n殘傷民以駿刑，\n是積怨畜禍也。\n\n教之化民也深於命，\n民之效上也捷於令。\n今君又左建外易，\n非所以為教也。\n君又南面而稱寡人，\n日繩秦之貴公子。\n\n《詩》曰：\n『相鼠有體，\n人而無禮；\n人而無禮，\n何不遄死。』\n以《詩》觀之，\n非所以為壽也。\n公子虔\n杜門不出已八年矣，\n君又殺祝懽\n而黥公孫賈。\n\n《詩》曰：\n『得人者興，\n失人者崩。』\n此數事者，\n非所以得人也。\n\n君之出也，\n後車十數，\n從車載甲，\n多力而駢脅者為驂乘，\n持矛而操闟戟者\n旁車而趨。\n此一物不具，\n君固不出。\n\n《書》曰：\n『恃德者昌，\n恃力者亡。』\n君之危若朝露，\n尚將欲延年益壽乎？\n\n則何不歸十五都，\n灌園於鄙，\n勸秦王顯巖穴之士，\n養老存孤，\n敬父兄，\n序有功，\n尊有德，\n可以少安。\n\n君尚將貪商於之富，\n寵秦國之教，\n畜百姓之怨，\n秦王一旦捐賓客\n而不立朝，\n秦國之所以收君者，\n豈其微哉？\n亡可翹足而待。」\n商君弗從。\n\n後五月而秦孝公卒，\n太子立。\n公子虔之徒告商君欲反，\n發吏捕商君。\n商君亡至關下，\n欲舍客舍。\n客人不知其是商君也，\n曰：\n\n「商君之法，\n舍人無驗者\n坐之。」\n商君喟然歎曰：\n「嗟乎，為法之敝一至此哉！」\n去之魏。\n魏人怨其欺公子卬\n而破魏師，\n弗受。\n\n商君欲之他國。\n魏人曰：\n「商君，秦之賊。\n秦彊而賊入魏，\n弗歸，不可。」\n遂內秦。\n商君既復入秦，\n走商邑，\n與其徒屬發邑兵\n北出擊鄭。\n\n秦發兵攻商君，\n殺之於鄭黽池。\n秦惠王車裂商君\n以徇，曰：\n「莫如商鞅反者！」\n遂滅商君之家。\n\n太史公曰：\n商君，\n其天資刻薄人也。\n跡其欲干孝公\n以帝王術，\n挾持浮說，\n非其質矣。\n且所因由嬖臣，\n\n及得用，\n刑公子虔，\n欺魏將卬，\n不師趙良之言，\n亦足發明\n商君之少恩矣。\n余嘗讀商君開塞\n耕戰書，\n與其人行事相類。\n卒受惡名於秦，\n有以也夫！\n\n5.9《蘇秦列傳第九》\n\n蘇秦者，\n東周雒陽人也。\n東事師於齊，\n而習之於鬼谷先生。\n\n出游數歲，\n大困而歸。\n兄弟嫂妹妻妾竊皆笑之，\n曰：\n「周人之俗，\n治產業，\n力工商，\n逐什二以為務。\n今子釋本而事口舌，\n困，不亦宜乎！」\n蘇秦聞之而慚，\n自傷，\n乃閉室不出，\n出其書徧觀之。\n曰：\n「夫士業已屈首受書，\n而不能以取尊榮，\n雖多亦奚以為！」\n於是得周書《陰符》，\n伏而讀之。\n期年，\n以出揣摩，\n曰：\n「此可以說當世之君矣。」\n求說周顯王。\n顯王左右素習知蘇秦，\n皆少之。\n弗信。\n\n乃西至秦。\n秦孝公卒。\n說惠王曰：\n「秦四塞之國，\n被山帶渭，\n東有關河，\n西有漢中，\n南有巴蜀，\n北有代馬，\n此天府也。\n以秦士民之眾，\n兵法之教，\n可以吞天下，\n稱帝而治。」\n秦王曰：\n「毛羽未成，\n不可以高蜚；\n文理未明，\n不可以并兼。」\n方誅商鞅，\n疾辯士，\n弗用。\n\n乃東之趙。\n趙肅侯令其弟成為相，\n號奉陽君。\n奉陽君弗說之。\n\n去游燕，\n歲餘而後得見。\n說燕文侯曰：\n「燕東有朝鮮、\n遼東，\n北有林胡、\n樓煩，\n西有雲中、\n九原，\n南有嘑沱、\n易水，\n地方二千餘里，\n帶甲數十萬，\n車六百乘，\n騎六千匹，\n粟支數年。\n南有碣石、\n鴈門之饒，\n北有棗栗之利，\n民雖不佃作而足於棗栗矣。\n此所謂天府者也。\n\n「夫安樂無事，\n不見覆軍殺將，\n無過燕者。\n大王知其所以然乎？\n夫燕之所以不犯寇被甲兵者，\n以趙之為蔽其南也。\n秦趙五戰，\n秦再勝而趙三勝。\n秦趙相斃，\n而王以全燕制其後，\n此燕之所以不犯寇也。\n且夫秦之攻燕也，\n踰雲中、\n九原，\n過代、\n上谷，\n彌地數千里，\n雖得燕城，\n秦計固不能守也。\n秦之不能害燕亦明矣。\n今趙之攻燕也，\n發號出令，\n不至十日而數十萬之軍軍於東垣矣。\n渡嘑沱，\n涉易水，\n不至四五日而距國都矣。\n故曰秦之攻燕也，\n戰於千里之外；\n趙之攻燕也，\n戰於百里之內。\n夫不憂百里之患而重千里之外，\n計無過於此者。\n是故願大王與趙從親，\n天下為一，\n則燕國必無患矣。」\n\n文侯曰：\n「子言則可，\n然吾國小，\n西迫彊趙，\n南近齊，\n齊、趙彊國也。\n子必欲合從以安燕，\n寡人請以國從。」\n\n於是資蘇秦車馬金帛以至趙。\n而奉陽君已死，\n即因說趙肅侯曰：\n「天下卿相人臣及布衣之士，\n皆高賢君之行義，\n皆願奉教陳忠於前之日久矣。\n雖然，\n奉陽君妬而君不任事，\n是以賓客游士莫敢自盡於前者。\n今奉陽君捐館舍，\n君乃今復與士民相親也，\n臣故敢進其愚慮。」\n\n「竊為君計者，\n莫若安民無事，\n且無庸有事於民也。\n安民之本，\n在於擇交，\n擇交而得則民安，\n擇交而不得則民終身不安。\n請言外患：\n齊秦為兩敵而民不得安，\n倚秦攻齊而民不得安，\n倚齊攻秦而民不得安。\n故夫謀人之主，\n伐人之國，\n常苦出辭斷絕人之交也。\n願君慎勿出於口。\n請別白黑，\n所以異陰陽而已矣。\n君誠能聽臣，\n燕必致旃裘狗馬之地，\n齊必致魚鹽之海，\n楚必致橘柚之園，\n韓、魏、\n中山皆可使致湯沐之奉，\n而貴戚父兄皆可以受封侯。\n夫割地包利，\n五伯之所以覆軍禽將而求也；\n封侯貴戚，\n湯武之所以放弒而爭也。\n今君高拱而兩有之，\n此臣之所以為君願也。\n\n「今大王與秦，\n則秦必弱韓、\n魏；與齊，\n則齊必弱楚、\n魏。魏弱則割河外，\n韓弱則效宜陽，\n宜陽效則上郡絕，\n河外割則道不通，\n楚弱則無援。\n此三策者，\n不可不孰計也。\n\n「夫秦下軹道，\n則南陽危；\n劫韓包周，\n則趙氏自操兵；\n據衛取卷，\n則齊必入朝秦。\n秦欲已得乎山東，\n則必舉兵而嚮趙矣。\n秦甲渡河踰漳，\n據番吾，\n則兵必戰於邯鄲之下矣。\n此臣之所為君患也。\n\n「當今之時，\n山東之建國莫彊於趙。\n趙地方二千餘里，\n帶甲數十萬，\n車千乘，\n騎萬匹，\n粟支數年。\n西有常山，\n南有河漳，\n東有清河，\n北有燕國。\n燕固弱國，\n不足畏也。\n秦之所害於天下者莫如趙，\n然而秦不敢舉兵伐趙者，\n何也？\n畏韓、\n魏之議其後也。\n然則韓、\n魏，趙之南蔽也。\n秦之攻韓、\n魏也，\n無有名山大川之限，\n稍蠶食之，\n傅國都而止。\n韓、魏不能支秦，\n必入臣於秦。\n秦無韓、\n魏之規，\n則禍必中於趙矣。\n此臣之所為君患也。\n\n「臣聞堯無三夫之分，\n舜無咫尺之地，\n以有天下；\n禹無百人之聚，\n以王諸侯；\n湯武之士不過三千，\n車不過三百乘，\n卒不過三萬，\n立為天子：\n誠得其道也。\n是故明主外料其敵之彊弱，\n內度其士卒賢不肖，\n不待兩軍相當而勝敗存亡之機固已形於胸中矣，\n豈揜於眾人之言而以冥冥決事哉！\n\n「臣竊以天下之地圖案之，\n諸侯之地五倍於秦，\n料度諸侯之卒十倍於秦，\n六國為一，\n并力西鄉而攻秦，\n秦必破矣。\n今西面而事之，\n見臣於秦。\n夫破人之與破於人也，\n臣人之與臣於人也，\n豈可同日而論哉！\n\n「夫衡人者，\n皆欲割諸侯之地以予秦。\n秦成，\n則高臺榭，\n美宮室，\n聽竽瑟之音，\n前有樓闕軒轅，\n後有長姣美人，\n國被秦患而不與其憂。\n是故夫衡人日夜務以秦權恐愒諸侯以求割地，\n故願大王孰計之也。\n\n「臣聞明主絕疑去讒，\n屏流言之迹，\n塞朋黨之門，\n故尊主廣地彊兵之計臣得陳忠於前矣。\n故竊為大王計，\n莫如一韓、\n魏、齊、\n楚、燕、\n趙以從親，\n以畔秦。\n令天下之將相會於洹水之上，\n通質，\n刳白馬而盟。\n要約曰：\n『秦攻楚，\n齊、魏各出銳師以佐之，\n韓絕其糧道，\n趙涉河漳，\n燕守常山之北。\n秦攻韓魏，\n則楚絕其後，\n齊出銳師而佐之，\n趙涉河漳，\n燕守雲中。\n秦攻齊，\n則楚絕其後，\n韓守城皋，\n魏塞其道，\n趙涉河漳、\n博關，\n燕出銳師以佐之。\n秦攻燕，\n則趙守常山，\n楚軍武關，\n齊涉勃海，\n韓、魏皆出銳師以佐之。\n秦攻趙，\n則韓軍宜陽，\n楚軍武關，\n魏軍河外，\n齊涉清河，\n燕出銳師以佐之。\n諸侯有不如約者，\n以五國之兵共伐之。』\n六國從親以賓秦，\n則秦甲必不敢出於函谷以害山東矣。\n如此，\n則霸王之業成矣。」\n\n趙王曰：\n「寡人年少，\n立國日淺，\n未嘗得聞社稷之長計也。\n今上客有意存天下，\n安諸侯，\n寡人敬以國從。」\n乃飾車百乘，\n黃金千溢，\n白璧百雙，\n錦繡千純，\n以約諸侯。\n\n是時周天子致文武之胙於秦惠王。\n惠王使犀首攻魏，\n禽將龍賈，\n取魏之雕陰，\n且欲東兵。\n蘇秦恐秦兵之至趙也，\n乃激怒張儀，\n入之于秦。\n\n於是說韓宣王曰：\n「韓北有鞏、\n成皋之固，\n西有宜陽、\n商阪之塞，\n東有宛、\n穰、洧水，\n南有陘山，\n地方九百餘里，\n帶甲數十萬，\n天下之彊弓勁弩皆從韓出。\n谿子、\n少府時力、\n距來者，\n皆射六百步之外。\n韓卒超足而射，\n百發不暇止，\n遠者括蔽洞胸，\n近者鏑弇心。\n韓卒之劍戟皆出於冥山、\n棠谿、\n墨陽、\n合賻、\n鄧師、\n宛馮、\n龍淵、\n太阿，\n皆陸斷牛馬，\n水截鵠鴈，\n當敵則斬堅甲鐵幕，\n革抉㕹芮，\n無不畢具。\n以韓卒之勇，\n被堅甲，\n蹠勁弩，\n帶利劍，\n一人當百，\n不足言也。\n夫以韓之勁與大王之賢，\n乃西面事秦，\n交臂而服，\n差社稷而為天下笑，\n無大於此者矣。\n是故願大王孰計之。\n\n「大王事秦，\n秦必求宜陽、\n成皋。\n今茲效之，\n明年又復求割地。\n與則無地以給之，\n不與則棄前功而受後禍。\n且大王之地有盡而秦之求無已，\n以有盡之地而逆無已之求，\n此所謂市怨結禍者也，\n不戰而地已削矣。\n臣聞鄙諺曰：\n『寧為雞口，\n無為牛後。』\n今西面交臂而臣事秦，\n何異於牛後乎？\n夫以大王之賢，\n挾彊韓之兵，\n而有牛後之名，\n臣竊為大王羞之。」\n\n於是韓王勃然作色，\n攘臂瞋目，\n按劍仰天太息曰：\n「寡人雖不肖，\n必不能事秦。\n今主君詔以趙王之教，\n敬奉社稷以從。」\n\n又說魏襄王曰：\n「大王之地，\n南有鴻溝、\n陳、汝南、\n許、郾、\n昆陽、\n召陵、\n舞陽、\n新都、\n新郪，\n東有淮、\n潁、煮棗、\n無胥，\n西有長城之界，\n北有河外、\n卷、衍、\n酸棗，\n地方千里。\n地名雖小，\n然而田舍廬廡之數，\n曾無所芻牧。\n人民之眾，\n車馬之多，\n日夜行不絕，\n輷輷殷殷，\n若有三軍之眾。\n臣竊量大王之國不下楚。\n然衡人怵王交彊虎狼之秦以侵天下，\n卒有秦患，\n不顧其禍。\n夫挾彊秦之勢以內劫其主，\n罪無過此者。\n魏，天下之彊國也；\n王，天下之賢王也。\n今乃有意西面而事秦，\n稱東藩，\n築帝宮，\n受冠帶，\n祠春秋，\n臣竊為大王恥之。\n\n「臣聞越王句踐戰敝卒三千人，\n禽夫差於干遂；\n武王卒三千人，\n革車三百乘，\n制紂於牧野；\n豈其士卒眾哉，\n誠能奮其威也。\n今竊聞大王之卒，\n武士二十萬，\n蒼頭二十萬，\n奮擊二十萬，\n廝徒十萬，\n車六百乘，\n騎五千匹。\n此其過越王句踐、\n武王遠矣，\n今乃聽於群臣之說而欲臣事秦。\n夫事秦必割地以效實，\n故兵未用而國已虧矣。\n凡群臣之言事秦者，\n皆姦人，\n非忠臣也。\n夫為人臣，\n割其主之地以求外交，\n偷取一時之功而不顧其後，\n破公家而成私門，\n外挾彊秦之勢以內劫其主，\n以求割地，\n願大王孰察之。\n\n「《周書》曰：\n『緜緜不絕，\n蔓蔓柰何？\n豪氂不伐，\n將用斧柯。』\n前慮不定，\n後有大患，\n將柰之何？\n大王誠能聽臣，\n六國從親，\n專心并力壹意，\n則必無彊秦之患。\n故敝邑趙王使臣效愚計，\n奉明約，\n在大王之詔詔之。」\n\n魏王曰：\n「寡人不肖，\n未嘗得聞明教。\n今主君以趙王之詔詔之，\n敬以國從。」\n\n因東說齊宣王曰：\n「齊南有泰山，\n東有琅邪，\n西有清河，\n北有勃海，\n此所謂四塞之國也。\n齊地方二千餘里，\n帶甲數十萬，\n粟如丘山。\n三軍之良，\n五家之兵，\n進如鋒矢，\n戰如雷霆，\n解如風雨。\n即有軍役，\n未嘗倍泰山，\n絕清河，\n涉勃海也。\n臨菑之中七萬戶，\n臣竊度之，\n不下戶三男子，\n三七二十一萬，\n不待發於遠縣，\n而臨菑之卒固已二十一萬矣。\n臨菑甚富而實，\n其民無不吹竽鼓瑟，\n彈琴擊筑，\n鬭雞走狗，\n六博蹋鞠者。\n臨菑之塗，\n車轂擊，\n人肩摩，\n連衽成帷，\n舉袂成幕，\n揮汗成雨，\n家殷人足，\n志高氣揚。\n夫以大王之賢與齊之彊，\n天下莫能當。\n今乃西面而事秦，\n臣竊為大王羞之。\n\n「且夫韓、\n魏之所以重畏秦者，\n為與秦接境壤界也。\n兵出而相當，\n不出十日而戰勝存亡之機決矣。\n韓、魏戰而勝秦，\n則兵半折，\n四境不守；\n戰而不勝，\n則國已危亡隨其後。\n是故韓、\n魏之所以重與秦戰，\n而輕為之臣也。\n今秦之攻齊則不然。\n倍韓、\n魏之地，\n過衛陽晉之道，\n徑乎亢父之險，\n車不得方軌，\n騎不得比行，\n百人守險，\n千人不敢過也。\n秦雖欲深入，\n則狼顧，\n恐韓、\n魏之議其後也。\n是故恫疑虛猲，\n驕矜而不敢進，\n則秦之不能害齊亦明矣。\n\n「夫不深料秦之無柰齊何，\n而欲西面而事之，\n是群臣之計過也。\n今無臣事秦之名而有彊國之實，\n臣是故願大王少留意計之。」\n\n齊王曰：\n「寡人不敏，\n僻遠守海，\n窮道東境之國也，\n未嘗得聞餘教。\n今足下以趙王詔詔之，\n敬以國從。」\n\n乃西南說楚威王曰：\n「楚，\n天下之彊國也；\n王，天下之賢王也。\n西有黔中、\n巫郡，\n東有夏州、\n海陽，\n南有洞庭、\n蒼梧，\n北有陘塞、\n郇陽，\n地方五千餘里，\n帶甲百萬，\n車千乘，\n騎萬匹，\n粟支十年。\n此霸王之資也。\n夫以楚之彊與王之賢，\n天下莫能當也。\n今乃欲西面而事秦，\n則諸侯莫不西面而朝於章臺之下矣。\n\n「秦之所害莫如楚，\n楚彊則秦弱，\n秦彊則楚弱，\n其勢不兩立。\n故為大王計，\n莫如從親以孤秦。\n大王不從親，\n秦必起兩軍，\n一軍出武關，\n一軍下黔中，\n則鄢郢動矣。\n\n「臣聞治之其未亂也，\n為之其未有也。\n患至而后憂之，\n則無及已。\n故願大王蚤孰計之。\n\n「大王誠能聽臣，\n臣請令山東之國奉四時之獻，\n以承大王之明詔，\n委社稷，\n奉宗廟，\n練士厲兵，\n在大王之所用之。\n大王誠能用臣之愚計，\n則韓、\n魏、齊、\n燕、趙、\n衛之妙音美人必充後宮，\n燕、代橐駝良馬必實外廄。\n故從合則楚王，\n衡成則秦帝。\n今釋霸王之業，\n而有事人之名，\n臣竊為大王不取也。\n\n「夫秦，\n虎狼之國也，\n有吞天下之心。\n秦，天下之仇讎也。\n衡人皆欲割諸侯之地以事秦，\n此所謂養仇而奉讎者也。\n夫為人臣，\n割其主之地以外交彊虎狼之秦，\n以侵天下，\n卒有秦患，\n不顧其禍。\n夫外挾彊秦之威以內劫其主，\n以求割地，\n大逆不忠，\n無過此者。\n故從親則諸侯割地以事楚，\n衡合則楚割地以事秦，\n此兩策者相去遠矣，\n二者大王何居焉？\n故敝邑趙王使臣效愚計，\n奉明約，\n在大王詔之。」\n\n楚王曰：\n「寡人之國西與秦接境，\n秦有舉巴蜀并漢中之心。\n秦，虎狼之國，\n不可親也。\n而韓、\n魏迫於秦患，\n不可與深謀，\n與深謀恐反人以入於秦，\n故謀未發而國已危矣。\n寡人自料以楚當秦，\n不見勝也；\n內與群臣謀，\n不足恃也。\n寡人臥不安席，\n食不甘味，\n心搖搖然如縣旌而無所終薄。\n今主君欲一天下，\n收諸侯，\n存危國，\n寡人謹奉社稷以從。」\n\n於是六國從合而并力焉。\n蘇秦為從約長，\n并相六國。\n\n北報趙王，\n乃行過雒陽，\n車騎輜重，\n諸侯各發使送之甚眾，\n疑於王者。\n周顯王聞之恐懼，\n除道，\n使人郊勞。\n蘇秦之昆弟妻嫂側目不敢仰視，\n俯伏侍取食。\n蘇秦笑謂其嫂曰：\n「何前倨而後恭也？」\n嫂委虵蒲服，\n以面掩地而謝曰：\n「見季子位高金多也。」\n蘇秦喟然歎曰：\n「此一人之身，\n富貴則親戚畏懼之，\n貧賤則輕易之，\n況眾人乎！\n且使我有雒陽負郭田二頃，\n吾豈能佩六國相印乎！」\n於是散千金以賜宗族朋友。\n初，蘇秦之燕，\n貸人百錢為資，\n及得富貴，\n以百金償之。\n徧報諸所嘗見德者。\n其從者有一人獨未得報，\n乃前自言。\n蘇秦曰：\n「我非忘子。\n子之與我至燕，\n再三欲去我易水之上，\n方是時，\n我困，\n故望子深，\n是以後子。\n子今亦得矣。」\n\n蘇秦既約六國從親，\n歸趙，\n趙肅侯封為武安君，\n乃投從約書於秦。\n秦兵不敢闚函谷關十五年。\n\n其後秦使犀首欺齊、\n魏，與共伐趙，\n欲敗從約。\n齊、魏伐趙，\n趙王讓蘇秦。\n蘇秦恐，\n請使燕，\n必報齊。\n蘇秦去趙而從約皆解。\n\n秦惠王以其女為燕太子婦。\n是歲，\n文侯卒，\n太子立，\n是為燕易王。\n易王初立，\n齊宣王因燕喪伐燕，\n取十城。\n易王謂蘇秦曰：\n「往日先生至燕，\n而先王資先生見趙，\n遂約六國從。\n今齊先伐趙，\n次至燕，\n以先生之故為天下笑，\n先生能為燕得侵地乎？」\n蘇秦大慚，\n曰：\n「請為王取之。」\n\n蘇秦見齊王，\n再拜，\n俯而慶，\n仰而弔。\n齊王曰：\n「是何慶弔相隨之速也？」\n蘇秦曰：\n「臣聞飢人所以飢而不食烏喙者，\n為其愈充腹而與餓死同患也。\n今燕雖弱小，\n即秦王之少壻也。\n大王利其十城而長與彊秦為仇。\n今使弱燕為鴈行而彊秦敝其後，\n以招天下之精兵，\n是食烏喙之類也。」\n齊王愀然變色曰：\n「然則柰何？」\n蘇秦曰：\n「臣聞古之善制事者，\n轉禍為福，\n因敗為功。\n大王誠能聽臣計，\n即歸燕之十城。\n燕無故而得十城，\n必喜；\n秦王知以己之故而歸燕之十城，\n亦必喜。\n此所謂棄仇讎而得石交者也。\n夫燕、\n秦俱事齊，\n則大王號令天下，\n莫敢不聽。\n是王以虛辭附秦，\n以十城取天下。\n此霸王之業也。」\n王曰：\n「善。」\n於是乃歸燕之十城。\n\n人有毀蘇秦者曰：\n「左右賣國反覆之臣也，\n將作亂。」\n蘇秦恐得罪歸，\n而燕王不復官也。\n蘇秦見燕王曰：\n「臣，\n東周之鄙人也，\n無有分寸之功，\n而王親拜之於廟而禮之於廷。\n今臣為王卻齊之兵而得十城，\n宜以益親。\n今來而王不官臣者，\n人必有以不信傷臣於王者。\n臣之不信，\n王之福也。\n臣聞忠信者，\n所以自為也；\n進取者，\n所以為人也。\n且臣之說齊王，\n曾非欺之也。\n臣棄老母於東周，\n固去自為而行進取也。\n今有孝如曾參，\n廉如伯夷，\n信如尾生。\n得此三人者以事大王，\n何若？」\n王曰：\n「足矣。」\n蘇秦曰：\n「孝如曾參，\n義不離其親一宿於外，\n王又安能使之步行千里而事弱燕之危王哉？\n廉如伯夷，\n義不為孤竹君之嗣，\n不肯為武王臣，\n不受封侯而餓死首陽山下。\n有廉如此，\n王又安能使之步行千里而行進取於齊哉？\n信如尾生，\n與女子期於梁下，\n女子不來，\n水至不去，\n抱柱而死。\n有信如此，\n王又安能使之步行千里卻齊之彊兵哉？\n臣所謂以忠信得罪於上者也。」\n燕王曰：\n「若不忠信耳，\n豈有以忠信而得罪者乎？」\n蘇秦曰：\n「不然。\n臣聞客有遠為吏而妻私於人者，\n其夫將來，\n其私者憂之，\n妻曰\n『勿憂，\n吾已作藥酒待之矣』。\n居三日，\n其夫果至，\n妻使妾舉藥酒進之。\n妾欲言酒之有藥，\n則恐其逐主母也；\n欲勿言乎，\n則恐其殺主父也。\n於是乎詳僵而棄酒。\n主父大怒，\n笞之五十。\n故妾一僵而覆酒，\n上存主父，\n下存主母，\n然而不免於笞，\n惡在乎忠信之無罪也？\n夫臣之過，\n不幸而類是乎！」\n燕王曰：\n「先生復就故官。」\n益厚遇之。\n\n易王母，\n文侯夫人也，\n與蘇秦私通。\n燕王知之，\n而事之加厚。\n蘇秦恐誅，\n乃說燕王曰：\n「臣居燕不能使燕重，\n而在齊則燕必重。」\n燕王曰：\n「唯先生之所為。」\n於是蘇秦詳為得罪於燕而亡走齊，\n齊宣王以為客卿。\n\n齊宣王卒，\n湣王即位，\n說湣王厚葬以明孝，\n高宮室大苑囿以明得意，\n欲破敝齊而為燕。\n燕易王卒，\n燕噲立為王。\n其後齊大夫多與蘇秦爭寵者，\n而使人刺蘇秦，\n不死，\n殊而走。\n齊王使人求賊，\n不得。\n蘇秦且死，\n乃謂齊王曰：\n「臣即死，\n車裂臣以徇於市，\n曰\n『蘇秦為燕作亂於齊』，\n如此則臣之賊必得矣。」\n於是如其言，\n而殺蘇秦者果自出，\n齊王因而誅之。\n燕聞之曰：\n「甚矣，\n齊之為蘇生報仇也！」\n\n蘇秦既死，\n其事大泄。\n齊後聞之，\n乃恨怒燕。\n燕甚恐。\n蘇秦之弟曰代，\n代弟蘇厲，\n見兄遂，\n亦皆學。\n及蘇秦死，\n代乃求見燕王，\n欲襲故事。\n曰：\n「臣，\n東周之鄙人也。\n竊聞大王義甚高，\n鄙人不敏，\n釋鉏耨而干大王。\n至於邯鄲，\n所見者絀於所聞於東周，\n臣竊負其志。\n及至燕廷，\n觀王之群臣下吏，\n王，天下之明王也。」\n燕王曰：\n「子所謂明王者何如也？」\n對曰：\n「臣聞明王務聞其過，\n不欲聞其善，\n臣請謁王之過。\n夫齊、\n趙者，\n燕之仇讎也；\n楚、魏者，\n燕之援國也。\n今王奉仇讎以伐援國，\n非所以利燕也。\n王自慮之，\n此則計過，\n無以聞者，\n非忠臣也。」\n王曰：\n「夫齊者固寡人之讎，\n所欲伐也，\n直患國敝力不足也。\n子能以燕伐齊，\n則寡人舉國委子。」\n對曰：\n「凡天下戰國七，\n燕處弱焉。\n獨戰則不能，\n有所附則無不重。\n南附楚，\n楚重；\n西附秦，\n秦重；\n中附韓、\n魏，韓、\n魏重。\n且苟所附之國重，\n此必使王重矣。\n今夫齊，\n長主而自用也。\n南攻楚五年，\n畜聚竭；\n西困秦三年，\n士卒罷敝；\n北與燕人戰，\n覆三軍，\n得二將。\n然而以其餘兵南面舉五千乘之大宋，\n而包十二諸侯。\n此其君欲得，\n其民力竭，\n惡足取乎！\n且臣聞之，\n數戰則民勞，\n入師則兵敝矣。」\n燕王曰：\n「吾聞齊有清濟、\n濁河可以為固，\n長城、\n鉅防足以為塞，\n誠有之乎？」\n對曰：\n「天時不與，\n雖有清濟、\n濁河，\n惡足以為固！\n民力罷敝，\n雖有長城、\n鉅防，\n惡足以為塞！\n且異日濟西不師，\n所以備趙也；\n河北不師，\n所以備燕也。\n今濟西河北盡已役矣，\n封內敝矣。\n夫驕君必好利，\n而亡國之臣必貪於財。\n王誠能無羞從子母弟以為質，\n寶珠玉帛以事左右，\n彼將有德燕而輕亡宋，\n則齊可亡已。」\n燕王曰：\n「吾終以子受命於天矣。」\n燕乃使一子質於齊。\n而蘇厲因燕質子而求見齊王。\n齊王怨蘇秦，\n欲囚蘇厲。\n燕質子為謝，\n已遂委質為齊臣。\n\n燕相子之與蘇代婚，\n而欲得燕權，\n乃使蘇代侍質子於齊。\n齊使代報燕，\n燕王噲問曰：\n「齊王其霸乎？」\n曰：\n「不能。」\n曰：\n「何也？」\n曰：\n「不信其臣。」\n於是燕王專任子之，\n已而讓位，\n燕大亂。\n齊伐燕，\n殺王噲、\n子之。\n燕立昭王，\n而蘇代、\n蘇厲遂不敢入燕，\n皆終歸齊，\n齊善待之。\n\n蘇代過魏，\n魏為燕執代。\n齊使人謂魏王曰：\n「齊請以宋地封涇陽君，\n秦必不受。\n秦非不利有齊而得宋地也，\n不信齊王與蘇子也。\n今齊魏不和如此其甚，\n則齊不欺秦。\n秦信齊，\n齊秦合，\n涇陽君有宋地，\n非魏之利也。\n故王不如東蘇子，\n秦必疑齊而不信蘇子矣。\n齊秦不合，\n天下無變，\n伐齊之形成矣。」\n於是出蘇代。\n代之宋，\n宋善待之。\n\n齊伐宋，\n宋急，\n蘇代乃遺燕昭王書曰：\n\n夫列在萬乘而寄質於齊，\n名卑而權輕；\n奉萬乘助齊伐宋，\n民勞而實費；\n夫破宋，\n殘楚淮北，\n肥大齊，\n讎彊而國害：\n此三者皆國之大敗也。\n然且王行之者，\n將以取信於齊也。\n齊加不信於王，\n而忌燕愈甚，\n是王之計過矣。\n夫以宋加之淮北，\n強萬乘之國也，\n而齊并之，\n是益一齊也。\n北夷方七百里，\n加之以魯、\n衛，彊萬乘之國也，\n而齊并之，\n是益二齊也。\n夫一齊之彊，\n燕猶狼顧而不能支，\n今以三齊臨燕，\n其禍必大矣。\n\n雖然，\n智者舉事，\n因禍為福，\n轉敗為功。\n齊紫，\n敗素也，\n而賈十倍；\n越王句踐棲於會稽，\n復殘彊吳而霸天下：\n此皆因禍為福，\n轉敗為功者也。\n\n今王若欲因禍為福，\n轉敗為功，\n則莫若挑霸齊而尊之，\n使使盟於周室，\n焚秦符，\n曰\n「其大上計，\n破秦；\n其次，\n必長賓之」。\n秦挾賓以待破，\n秦王必患之。\n秦五世伐諸侯，\n今為齊下，\n秦王之志苟得窮齊，\n不憚以國為功。\n然則王何不使辯士以此言說秦王曰：\n「燕、\n趙破宋肥齊，\n尊之為之下者，\n燕、趙非利之也。\n燕、趙不利而勢為之者，\n以不信秦王也。\n然則王何不使可信者接收燕、\n趙，令涇陽君、\n高陵君先於燕、\n趙？秦有變，\n因以為質，\n則燕、\n趙信秦。\n秦為西帝，\n燕為北帝，\n趙為中帝，\n立三帝以令於天下。\n韓、魏不聽則秦伐之，\n齊不聽則燕、\n趙伐之，\n天下孰敢不聽？\n天下服聽，\n因驅韓、\n魏以伐齊，\n曰\n『必反宋地，\n歸楚淮北』。\n反宋地，\n歸楚淮北，\n燕、趙之所利也；\n並立三帝，\n燕、趙之所願也。\n夫實得所利，\n尊得所願，\n燕、趙棄齊如脫躧矣。\n今不收燕、\n趙，齊霸必成。\n諸侯贊齊而王不從，\n是國伐也；\n諸侯贊齊而王從之，\n是名卑也。\n今收燕、\n趙，國安而名尊；\n不收燕、\n趙，國危而名卑。\n夫去尊安而取危卑，\n智者不為也。」\n秦王聞若說，\n必若刺心然。\n則王何不使辯士以此若言說秦？\n秦必取，\n齊必伐矣。\n\n夫取秦，\n厚交也；\n代齊，\n正利也。\n尊厚交，\n務正利，\n聖王之事也。\n\n燕昭王善其書，\n曰：\n「先人嘗有德蘇氏，\n子之之亂而蘇氏去燕。\n燕欲報仇於齊，\n非蘇氏莫可。」\n乃召蘇代，\n復善待之，\n與謀伐齊。\n竟破齊，\n湣王出走。\n\n久之，\n秦召燕王，\n燕王欲往，\n蘇代約燕王曰：\n「楚得枳而國亡，\n齊得宋而國亡，\n齊、楚不得以有枳、\n宋而事秦者，\n何也？\n則有功者，\n秦之深讎也。\n秦取天下，\n非行義也，\n暴也。\n秦之行暴，\n正告天下。\n\n「告楚曰：\n『蜀地之甲，\n乘船浮於汶，\n乘夏水而下江，\n五日而至郢。\n漢中之甲，\n乘船出於巴，\n乘夏水而下漢，\n四日而至五渚。\n寡人積甲宛東下隨，\n智者不及謀，\n勇士不及怒，\n寡人如射隼矣。\n王乃欲待天下之攻函谷，\n不亦遠乎！』\n楚王為是故，\n十七年事秦。\n\n「秦正告韓曰：\n『我起乎少曲，\n一日而斷大行。\n我起乎宜陽而觸平陽，\n二日而莫不盡繇。\n我離兩周而觸鄭，\n五日而國舉。』\n韓氏以為然，\n故事秦。\n\n「秦正告魏曰：\n『我舉安邑，\n塞女戟，\n韓氏太原卷。\n我下軹，\n道南陽，\n封冀，\n包兩周。\n乘夏水，\n浮輕舟，\n彊弩在前，\n錟戈在後，\n決滎口，\n魏無大梁；\n決白馬之口，\n魏無外黃、\n濟陽；\n決宿胥之口，\n魏無虛、\n頓丘。\n陸攻則擊河內，\n水攻則滅大梁。』\n魏氏以為然，\n故事秦。\n\n「秦欲攻安邑，\n恐齊救之，\n則以宋委於齊。\n曰：\n『宋王無道，\n為木人以象寡人，\n射其面。\n寡人地絕兵遠，\n不能攻也。\n王苟能破宋有之，\n寡人如自得之。』\n已得安邑，\n塞女戟，\n因以破宋為齊罪。\n\n「秦欲攻韓，\n恐天下救之，\n則以齊委於天下。\n曰：\n『齊王四與寡人約，\n四欺寡人，\n必率天下以攻寡人者三。\n有齊無秦，\n有秦無齊，\n必伐之，\n必亡之。』\n已得宜陽、\n少曲，\n致藺、\n離石，\n因以破齊為天下罪。\n\n「秦欲攻魏重楚，\n則以南陽委於楚。\n曰：\n『寡人固與韓且絕矣。\n殘均陵，\n塞鄳阸，\n苟利於楚，\n寡人如自有之。』\n魏棄與國而合於秦，\n因以塞鄳阸為楚罪。\n\n「兵困於林中，\n重燕、\n趙，以膠東委於燕，\n以濟西委於趙。\n已得講於魏，\n至公子延，\n因犀首屬行而攻趙。\n\n「兵傷於譙石，\n而遇敗於陽馬，\n而重魏，\n則以葉、\n蔡委於魏。\n已得講於趙，\n則劫魏，\n魏不為割。\n困則使太后弟穰侯為和，\n嬴則兼欺舅與母。\n\n「適燕者曰\n『以膠東』，\n適趙者曰\n『以濟西』，\n適魏者曰\n『以葉、\n蔡』，\n適楚者曰\n『以塞鄳阸』，\n適齊者曰\n『以宋』。\n此必令言如循環，\n用兵如刺蜚，\n母不能制，\n舅不能約。\n\n「龍賈之戰，\n岸門之戰，\n封陵之戰，\n高商之戰，\n趙莊之戰，\n秦之所殺三晉之民數百萬，\n今其生者皆死秦之孤也。\n西河之外，\n上雒之地，\n三川晉國之禍，\n三晉之半，\n秦禍如此其大也。\n而燕、\n趙之秦者，\n皆以爭事秦說其主，\n此臣之所大患也。」\n\n燕昭王不行。\n蘇代復重於燕。\n\n燕使約諸侯從親如蘇秦時，\n或從或不，\n而天下由此宗蘇氏之從約。\n代、厲皆以壽死，\n名顯諸侯。\n\n太史公曰：\n蘇秦兄弟三人，\n皆游說諸侯以顯名，\n其術長於權變。\n而蘇秦被反閒以死，\n天下共笑之，\n諱學其術。\n然世言蘇秦多異，\n異時事有類之者皆附之蘇秦。\n夫蘇秦起閭閻，\n連六國從親，\n此其智有過人者。\n吾故列其行事，\n次其時序，\n毋令獨蒙惡聲焉。\n\n5.10《張儀列傳第十》\n\n張儀者，\n魏人也。\n始嘗與蘇秦俱事鬼谷先生，\n學術，\n蘇秦自以不及張儀。\n\n張儀已學而游說諸侯。\n嘗從楚相飲，\n已而楚相亡璧，\n門下意張儀，\n曰：\n「儀貧無行，\n必此盜相君之璧。」\n共執張儀，\n掠笞數百，\n不服，\n醳之。\n其妻曰：\n「嘻！\n子毋讀書游說，\n安得此辱乎？」\n張儀謂其妻曰：\n「視吾舌尚在不？」\n其妻笑曰：\n「舌在也。」\n儀曰：\n「足矣。」\n\n蘇秦已說趙王而得相約從親，\n然恐秦之攻諸侯，\n敗約後負，\n念莫可使用於秦者，\n乃使人微感張儀曰：\n「子始與蘇秦善，\n今秦已當路，\n子何不往游，\n以求通子之願？」\n張儀於是之趙，\n上謁求見蘇秦。\n蘇秦乃誡門下人不為通，\n又使不得去者數日。\n已而見之，\n坐之堂下，\n賜僕妾之食。\n因而數讓之曰：\n「以子之材能，\n乃自令困辱至此。\n吾寧不能言而富貴子，\n子不足收也。」\n謝去之。\n張儀之來也，\n自以為故人，\n求益，\n反見辱，\n怒，念諸侯莫可事，\n獨秦能苦趙，\n乃遂入秦。\n\n蘇秦已而告其舍人曰：\n「張儀，\n天下賢士，\n吾殆弗如也。\n今吾幸先用，\n而能用秦柄者，\n獨張儀可耳。\n然貧，\n無因以進。\n吾恐其樂小利而不遂，\n故召辱之，\n以激其意。\n子為我陰奉之。」\n乃言趙王，\n發金幣車馬，\n使人微隨張儀，\n與同宿舍，\n稍稍近就之，\n奉以車馬金錢，\n所欲用，\n為取給，\n而弗告。\n張儀遂得以見秦惠王。\n惠王以為客卿，\n與謀伐諸侯。\n\n蘇秦之舍人乃辭去，\n張儀曰：\n「賴子得顯，\n方且報德，\n何故去也？」\n舍人曰：\n「臣非知君，\n知君乃蘇君。\n蘇君憂秦伐趙敗從約，\n以為非君莫能得秦柄，\n故感怒君，\n使臣陰奉給君資，\n盡蘇君之計謀。\n今君已用，\n請歸報。」\n張儀曰：\n「嗟乎，\n此在吾術中而不悟，\n吾不及蘇君明矣！\n吾又新用，\n安能謀趙乎？\n為吾謝蘇君，\n蘇君之時，\n儀何敢言。\n且蘇君在，\n儀寧渠能乎！」\n張儀既相秦，\n為文檄告楚相曰：\n「始吾從若飲，\n我不盜而璧，\n若笞我。\n若善守汝國，\n我顧且盜而城！」\n\n苴蜀相攻擊，\n各來告急於秦。\n秦惠王欲發兵以伐蜀，\n以為道險狹難至，\n而韓又來侵秦，\n秦惠王欲先伐韓，\n後伐蜀，\n恐不利，\n欲先伐蜀，\n恐韓襲秦之敝，\n猶豫未能決。\n司馬錯與張儀爭論於惠王之前，\n司馬錯欲伐蜀，\n張儀曰：\n「不如伐韓。」\n王曰：\n「請聞其說。」\n\n儀曰：\n「親魏善楚，\n下兵三川，\n塞什谷之口，\n當屯留之道，\n魏絕南陽，\n楚臨南鄭，\n秦攻新城、\n宜陽，\n以臨二周之郊，\n誅周王之罪，\n侵楚、\n魏之地。\n周自知不能救，\n九鼎寶器必出。\n據九鼎，\n案圖籍，\n挾天子以令於天下，\n天下莫敢不聽，\n此王業也。\n今夫蜀，\n西僻之國而戎翟之倫也，\n敝兵勞眾不足以成名，\n得其地不足以為利。\n臣聞爭名者於朝，\n爭利者於市。\n今三川、\n周室，\n天下之朝市也，\n而王不爭焉，\n顧爭於戎翟，\n去王業遠矣。」\n\n司馬錯曰：\n「不然。\n臣聞之，\n欲富國者務廣其地，\n欲彊兵者務富其民，\n欲王者務博其德，\n三資者備而王隨之矣。\n今王地小民貧，\n故臣願先從事於易。\n夫蜀，\n西僻之國也，\n而戎翟之長也，\n有桀紂之亂。\n以秦攻之，\n譬如使豺狼逐群羊。\n得其地足以廣國，\n取其財足以富民繕兵，\n不傷眾而彼已服焉。\n拔一國而天下不以為暴，\n利盡西海而天下不為貪，\n是我一舉而名實附也，\n而又有禁暴止亂之名。\n今攻韓，\n劫天子，\n惡名也，\n而未必利也，\n又有不義之名，\n而攻天下所不欲，\n危矣。\n臣請謁其故：\n周，天下之宗室也；\n齊，韓之與國也。\n周自知失九鼎，\n韓自知亡三川，\n將二國并力合謀，\n以因乎齊、\n趙而求解乎楚、\n魏，以鼎與楚，\n以地與魏，\n王弗能止也。\n此臣之所謂危也。\n不如伐蜀完。」\n\n惠王曰：\n「善，\n寡人請聽子。」\n卒起兵伐蜀，\n十月，\n取之，\n遂定蜀，\n貶蜀王更號為侯，\n而使陳莊相蜀。\n蜀既屬秦，\n秦以溢彊，\n富厚，\n輕諸侯。\n\n秦惠王十年，\n使公子華與張儀圍蒲陽，\n降之。\n儀因言秦復與魏，\n而使公子繇質於魏。\n儀因說魏王曰：\n「秦王之遇甚厚，\n魏不可以無禮。」\n魏因入上郡、\n少梁，\n謝秦惠王。\n惠王乃以張儀為相，\n更名少梁曰夏陽。\n\n儀相秦四歲，\n立惠王為王。\n居一歲，\n為秦將，\n取陝。\n築上郡塞。\n\n其後二年，\n使與齊、\n楚之相會齧桑。\n東還而免相，\n相魏以為秦，\n欲令魏先事秦而諸侯效之。\n魏王不肯聽儀。\n秦王怒，\n伐取魏之曲沃、\n平周，\n復陰厚張儀益甚。\n張儀慚，\n無以歸報。\n留魏四歲而魏襄王卒，\n哀王立。\n張儀復說哀王，\n哀王不聽。\n於是張儀陰令秦伐魏。\n魏與秦戰，\n敗。\n\n明年，\n齊又來敗魏於觀津。\n秦復欲攻魏，\n先敗韓申差軍，\n斬首八萬，\n諸侯震恐。\n而張儀復說魏王曰：\n「魏地方不至千里，\n卒不過三十萬。\n地四平，\n諸侯四通輻湊，\n無名山大川之限。\n從鄭至梁二百餘里，\n車馳人走，\n不待力而至。\n梁南與楚境，\n西與韓境，\n北與趙境，\n東與齊境，\n卒戍四方，\n守亭鄣者不下十萬。\n梁之地勢，\n固戰場也。\n梁南楚而不與齊，\n則齊攻其東；\n東與齊而不與趙，\n則趙攻其北；\n不合於韓，\n則韓攻其西；\n不親於楚，\n則楚攻其南：\n此所謂四分五裂之道也。\n\n「且夫諸侯之為從者，\n將以安社稷尊主彊兵顯名也。\n今從者一天下，\n約為昆弟，\n刑白馬以盟洹水之上，\n以相堅也，\n而親昆弟同父母，\n尚有爭錢財，\n而欲恃詐偽反覆蘇秦之餘謀，\n其不可成亦明矣。\n\n「大王不事秦，\n秦下兵攻河外，\n據卷、\n衍、燕、\n酸棗，\n劫衛取陽晉，\n則趙不南，\n趙不南而梁不北，\n梁不北則從道絕，\n從道絕則大王之國欲毋危不可得也。\n秦折韓而攻梁，\n韓怯於秦，\n秦韓為一，\n梁之亡可立而須也。\n此臣之所為大王患也。\n\n「為大王計，\n莫如事秦。\n事秦則楚、\n韓必不敢動；\n無楚、\n韓之患，\n則大王高枕而臥，\n國必無憂矣。\n\n「且夫秦之所欲弱者莫如楚，\n而能弱楚者莫如梁。\n楚雖有富大之名而實空虛；\n其卒雖多，\n然而輕走易北，\n不能堅戰。\n悉梁之兵南面而伐楚，\n勝之必矣。\n割楚而益梁，\n虧楚而適秦，\n嫁禍安國，\n此善事也。\n大王不聽臣，\n秦下甲士而東伐，\n雖欲事秦，\n不可得矣。\n\n「且夫從人多奮辭而少可信，\n說一諸侯而成封侯，\n是故天下之游談士莫不日夜搤腕瞋目切齒以言從之便，\n以說人主。\n人主賢其辯而牽其說，\n豈得無眩哉。\n\n「臣聞之，\n積羽沈舟，\n群輕折軸，\n眾口鑠金，\n積毀銷骨，\n故願大王審定計議，\n且賜骸骨辟魏。」\n\n哀王於是乃倍從約而因儀請成於秦。\n張儀歸，\n復相秦。\n三歲而魏復背秦為從。\n秦攻魏，\n取曲沃。\n明年，\n魏復事秦。\n\n秦欲伐齊，\n齊楚從親，\n於是張儀往相楚。\n楚懷王聞張儀來，\n虛上舍而自館之。\n曰：\n「此僻陋之國，\n子何以教之？」\n儀說楚王曰：\n「大王誠能聽臣，\n閉關絕約於齊，\n臣請獻商於之地六百里，\n使秦女得為大王箕帚之妾，\n秦楚娶婦嫁女，\n長為兄弟之國。\n此北弱齊而西益秦也，\n計無便此者。」\n楚王大說而許之。\n群臣皆賀，\n陳軫獨弔之。\n楚王怒曰：\n「寡人不興師發兵得六百里地，\n群臣皆賀，\n子獨弔，\n何也？」\n陳軫對曰：\n「不然，\n以臣觀之，\n商於之地不可得而齊秦合，\n齊秦合則患必至矣。」\n楚王曰：\n「有說乎？」\n陳軫對曰：\n「夫秦之所以重楚者，\n以其有齊也。\n今閉關絕約於齊，\n則楚孤。\n秦奚貪夫孤國，\n而與之商於之地六百里？\n張儀至秦，\n必負王，\n是北絕齊交，\n西生患於秦也，\n而兩國之兵必俱至。\n善為王計者，\n不若陰合而陽絕於齊，\n使人隨張儀。\n苟與吾地，\n絕齊未晚也；\n不與吾地，\n陰合謀計也。」\n楚王曰：\n「願陳子閉口毋復言，\n以待寡人得地。」\n乃以相印授張儀，\n厚賂之。\n於是遂閉關絕約於齊，\n使一將軍隨張儀。\n\n張儀至秦，\n詳失綏墮車，\n不朝三月。\n楚王聞之，\n曰：\n「儀以寡人絕齊未甚邪？」\n乃使勇士至宋，\n借宋之符，\n北罵齊王。\n齊王大怒，\n折節而下秦。\n秦齊之交合，\n張儀乃朝，\n謂楚使者曰：\n「臣有奉邑六里，\n願以獻大王左右。」\n楚使者曰：\n「臣受令於王，\n以商於之地六百里，\n不聞六里。」\n還報楚王，\n楚王大怒，\n發兵而攻秦。\n陳軫曰：\n「軫可發口言乎？\n攻之不如割地反以賂秦，\n與之并兵而攻齊，\n是我出地於秦，\n取償於齊也，\n王國尚可存。」\n楚王不聽，\n卒發兵而使將軍屈匄擊秦。\n秦齊共攻楚，\n斬首八萬，\n殺屈匄，\n遂取丹陽、\n漢中之地。\n楚又復益發兵而襲秦，\n至藍田，\n大戰，\n楚大敗，\n於是楚割兩城以與秦平。\n\n秦要楚欲得黔中地，\n欲以武關外易之。\n楚王曰：\n「不願易地，\n願得張儀而獻黔中地。」\n秦王欲遣之，\n口弗忍言。\n張儀乃請行。\n惠王曰：\n「彼楚王怒子之負以商於之地，\n是且甘心於子。」\n張儀曰：\n「秦彊楚弱，\n臣善靳尚，\n尚得事楚夫人鄭袖，\n袖所言皆從。\n且臣奉王之節使楚，\n楚何敢加誅。\n假令誅臣而為奉得黔中之地，\n臣之上願。」\n遂使楚。\n楚懷王至則囚張儀，\n將殺之。\n靳尚謂鄭袖曰：\n「子亦知子之賤於王乎？」\n鄭袖曰：\n「何也？」\n靳尚曰：\n「秦王甚愛張儀而不欲出之，\n今將以上庸之地六縣賂楚，\n以美人聘楚，\n以宮中善歌謳者為媵。\n楚王重地尊秦，\n秦女必貴而夫人斥矣。\n不若為言而出之。」\n於是鄭袖日夜言懷王曰：\n「人臣各為其主用。\n今地未入秦，\n秦使張儀來，\n至重王。\n王未有禮而殺張儀，\n秦必大怒攻楚。\n妾請子母俱遷江南，\n毋為秦所魚肉也。」\n懷王後悔，\n赦張儀，\n厚禮之如故。\n\n張儀既出，\n未去，\n聞蘇秦死，\n乃說楚王曰：\n「秦地半天下，\n兵敵四國，\n被險帶河，\n四塞以為固。\n虎賁之士百餘萬，\n車千乘，\n騎萬匹，\n積粟如丘山。\n法令既明，\n士卒安難樂死，\n主明以嚴，\n將智以武，\n雖無出甲，\n席卷常山之險，\n必折天下之脊，\n天下有後服者先亡。\n且夫為從者，\n無以異於驅群羊而攻猛虎，\n虎之與羊不格明矣。\n今王不與猛虎而與群羊，\n臣竊以為大王之計過也。\n\n「凡天下彊國，\n非秦而楚，\n非楚而秦，\n兩國交爭，\n其勢不兩立。\n大王不與秦，\n秦下甲據宜陽，\n韓之上地不通。\n下河東，\n取成皋，\n韓必入臣，\n梁則從風而動。\n秦攻楚之西，\n韓、梁攻其北，\n社稷安得毋危？\n\n「且夫從者聚群弱而攻至彊，\n不料敵而輕戰，\n國貧而數舉兵，\n危亡之術也。\n臣聞之，\n兵不如者勿與挑戰，\n粟不如者勿與持久。\n夫從人飾辯虛辭，\n高主之節，\n言其利不言其害，\n卒有秦禍，\n無及為已。\n是故願大王之孰計之。\n\n「秦西有巴蜀，\n大船積粟，\n起於汶山，\n浮江已下，\n至楚三千餘里。\n舫船載卒，\n一舫載五十人與三月之食，\n下水而浮，\n一日行三百餘里，\n里數雖多，\n然而不費牛馬之力，\n不至十日而距扞關。\n扞關驚，\n則從境以東盡城守矣，\n黔中、\n巫郡非王之有。\n秦舉甲出武關，\n南面而伐，\n則北地絕。\n秦兵之攻楚也，\n危難在三月之內，\n而楚待諸侯之救，\n在半歲之外，\n此其勢不相及也。\n夫恃弱國之救，\n忘彊秦之禍，\n此臣所以為大王患也。\n\n「大王嘗與吳人戰，\n五戰而三勝，\n陣卒盡矣；\n偏守新城，\n存民苦矣。\n臣聞功大者易危，\n而民敝者怨上。\n夫守易危之功而逆彊秦之心，\n臣竊為大王危之。\n\n「且夫秦之所以不出兵函谷十五年以攻齊、\n趙者，\n陰謀有合天下之心。\n楚嘗與秦構難，\n戰於漢中，\n楚人不勝，\n列侯執珪死者七十餘人，\n遂亡漢中。\n楚王大怒，\n興兵襲秦，\n戰於藍田。\n此所謂兩虎相搏者也。\n夫秦楚相敝而韓魏以全制其後，\n計無危於此者矣。\n願大王孰計之。\n\n「秦下甲攻衛陽晉，\n必大關天下之匈。\n大王悉起兵以攻宋，\n不至數月而宋可舉，\n舉宋而東指，\n則泗上十二諸侯盡王之有也。\n\n「凡天下而以信約從親相堅者蘇秦，\n封武安君，\n相燕，\n即陰與燕王謀伐破齊而分其地；\n乃詳有罪出走入齊，\n齊王因受而相之；\n居二年而覺，\n齊王大怒，\n車裂蘇秦於市。\n夫以一詐偽之蘇秦，\n而欲經營天下，\n混一諸侯，\n其不可成亦明矣。\n\n「今秦與楚接境壤界，\n固形親之國也。\n大王誠能聽臣，\n臣請使秦太子入質於楚，\n楚太子入質於秦，\n請以秦女為大王箕帚之妾，\n效萬室之都以為湯沐之邑，\n長為昆弟之國，\n終身無相攻伐。\n臣以為計無便於此者。」\n\n於是楚王已得張儀而重出黔中地與秦，\n欲許之。\n屈原曰：\n「前大王見欺於張儀，\n張儀至，\n臣以為大王烹之；\n今縱弗忍殺之，\n又聽其邪說，\n不可。」\n懷王曰：\n「許儀而得黔中；\n美利也。\n後而倍之，\n不可。」\n故卒許張儀，\n與秦親。\n\n張儀去楚，\n因遂之韓，\n說韓王曰：\n「韓地險惡山居，\n五穀所生，\n非菽而麥，\n民之食大抵菽飯藿羹。\n一歲不收，\n民不饜糟穅。\n地不過九百里，\n無二歲之食。\n料大王之卒，\n悉之不過三十萬，\n而廝徒負養在其中矣。\n除守徼亭鄣塞，\n見卒不過二十萬而已矣。\n秦帶甲百餘萬，\n車千乘，\n騎萬匹，\n虎賁之士跿跔科頭貫頤奮戟者，\n至不可勝計。\n秦馬之良，\n戎兵之眾，\n探前趹後蹄閒三尋騰者，\n不可勝數。\n山東之士被甲蒙冑以會戰，\n秦人捐甲徒裼以趨敵，\n左挈人頭，\n右挾生虜。\n夫秦卒與山東之卒，\n猶孟賁之與怯夫；\n以重力相壓，\n猶烏獲之與嬰兒。\n夫戰孟賁、\n烏獲之士以攻不服之弱國，\n無異垂千鈞之重於鳥卵之上，\n必無幸矣。\n\n「夫群臣諸侯不料地之寡，\n而聽從人之甘言好辭，\n比周以相飾也，\n皆奮曰\n『聽吾計可以彊霸天下』。\n夫不顧社稷之長利而聽須臾之說，\n詿誤人主，\n無過此者。\n\n「大王不事秦，\n秦下甲據宜陽，\n斷韓之上地，\n東取成皋、\n滎陽，\n則鴻臺之宮、\n桑林之苑非王之有也。\n夫塞成皋，\n絕上地，\n則王之國分矣。\n先事秦則安，\n不事秦則危。\n夫造禍而求其福報，\n計淺而怨深，\n逆秦而順楚，\n雖欲毋亡，\n不可得也。\n\n「故為大王計，\n莫如為秦。\n秦之所欲莫如弱楚，\n而能弱楚者莫如韓。\n非以韓能彊於楚也，\n其地勢然也。\n今王西面而事秦以攻楚，\n秦王必喜。\n夫攻楚以利其地，\n轉禍而說秦，\n計無便於此者。」\n\n韓王聽儀計。\n張儀歸報，\n秦惠王封儀五邑，\n號曰武信君。\n使張儀東說齊湣王曰：\n「天下彊國無過齊者，\n大臣父兄殷眾富樂。\n然而為大王計者，\n皆為一時之說，\n不顧百世之利。\n從人說大王者，\n必曰\n『齊西有彊趙，\n南有韓與梁。\n齊，負海之國也，\n地廣民眾，\n兵彊士勇，\n雖有百秦，\n將無柰齊何』。\n大王賢其說而不計其實。\n夫從人朋黨比周，\n莫不以從為可。\n臣聞之，\n齊與魯三戰而魯三勝，\n國以危亡隨其後，\n雖有戰勝之名，\n而有亡國之實。\n是何也？\n齊大而魯小也。\n今秦之與齊也，\n猶齊之與魯也。\n秦趙戰於河漳之上，\n再戰而趙再勝秦；\n戰於番吾之下，\n再戰又勝秦。\n四戰之後，\n趙之亡卒數十萬，\n邯鄲僅存，\n雖有戰勝之名而國已破矣。\n是何也？\n秦彊而趙弱。\n\n「今秦楚嫁女娶婦，\n為昆弟之國。\n韓獻宜陽；\n梁效河外；\n趙人朝澠池，\n割河閒以事秦。\n大王不事秦，\n秦驅韓梁攻齊之南地，\n悉趙兵渡清河，\n指博關，\n臨菑、\n即墨非王之有也。\n國一日見攻，\n雖欲事秦，\n不可得也。\n是故願大王孰計之也。」\n\n齊王曰：\n「齊僻陋，\n隱居東海之上，\n未嘗聞社稷之長利也。」\n乃許張儀。\n\n張儀去，\n西說趙王曰：\n「敝邑秦王使使臣效愚計於大王。\n大王收率天下以賓秦，\n秦兵不敢出函谷關十五年。\n大王之威行於山東，\n敝邑恐懼懾伏，\n繕甲厲兵，\n飾車騎，\n習馳射，\n力田積粟，\n守四封之內，\n愁居懾處，\n不敢動搖，\n唯大王有意督過之也。\n\n「今以大王之力，\n舉巴蜀，\n并漢中，\n包兩周，\n遷九鼎，\n守白馬之津。\n秦雖僻遠，\n然而心忿含怒之日久矣。\n今秦有敝甲凋兵，\n軍於澠池，\n願渡河踰漳，\n據番吾，\n會邯鄲之下，\n願以甲子合戰，\n以正殷紂之事，\n敬使使臣先聞左右。\n\n「凡大王之所信為從者恃蘇秦。\n蘇秦熒惑諸侯，\n以是為非，\n以非為是，\n欲反齊國，\n而自令車裂於市。\n夫天下之不可一亦明矣。\n今楚與秦為昆弟之國，\n而韓梁稱為東藩之臣，\n齊獻魚鹽之地，\n此斷趙之右臂也。\n夫斷右臂而與人鬭，\n失其黨而孤居，\n求欲毋危，\n豈可得乎？\n\n「今秦發三將軍：\n其一軍塞午道，\n告齊使興師渡清河，\n軍於邯鄲之東；\n一軍軍成皋，\n驅韓梁軍於河外；\n一軍軍於澠池。\n約四國為一以攻趙，\n趙破，\n必四分其地。\n是故不敢匿意隱情，\n先以聞於左右。\n臣竊為大王計，\n莫如與秦王遇於澠池，\n面相見而口相結，\n請案兵無攻。\n願大王之定計。」\n\n趙王曰：\n「先王之時，\n奉陽君專權擅勢，\n蔽欺先王，\n獨擅綰事，\n寡人居屬師傅，\n不與國謀計。\n先王棄群臣，\n寡人年幼，\n奉祀之日新，\n心固竊疑焉，\n以為一從不事秦，\n非國之長利也。\n乃且願變心易慮，\n割地謝前過以事秦。\n方將約車趨行，\n適聞使者之明詔。」\n趙王許張儀，\n張儀乃去。\n\n北之燕，\n說燕昭王曰：\n「大王之所親莫如趙。\n昔趙襄子嘗以其姊為代王妻，\n欲并代，\n約與代王遇於句注之塞。\n乃令工人作為金斗，\n長其尾，\n令可以擊人。\n與代王飲，\n陰告廚人曰：\n『即酒酣樂，\n進熱啜，\n反斗以擊之。』\n於是酒酣樂，\n進熱啜，\n廚人進斟，\n因反斗以擊代王，\n殺之，\n王腦塗地。\n其姊聞之，\n因摩笄以自刺，\n故至今有摩笄之山。\n代王之亡，\n天下莫不聞。\n\n「夫趙王之很戾無親，\n大王之所明見，\n且以趙王為可親乎？\n趙興兵攻燕，\n再圍燕都而劫大王，\n大王割十城以謝。\n今趙王已入朝澠池，\n效河閒以事秦。\n今大王不事秦，\n秦下甲雲中、\n九原，\n驅趙而攻燕，\n則易水、\n長城非大王之有也。\n\n「且今時趙之於秦猶郡縣也，\n不敢妄舉師以攻伐。\n今王事秦，\n秦王必喜，\n趙不敢妄動，\n是西有彊秦之援，\n而南無齊趙之患，\n是故願大王孰計之。」\n\n燕王曰：\n「寡人蠻夷僻處，\n雖大男子裁如嬰兒，\n言不足以采正計。\n今上客幸教之，\n請西面而事秦，\n獻恒山之尾五城。」\n燕王聽儀。\n儀歸報，\n未至咸陽而秦惠王卒，\n武王立。\n武王自為太子時不說張儀，\n及即位，\n群臣多讒張儀曰：\n「無信，\n左右賣國以取容。\n秦必復用之，\n恐為天下笑。」\n諸侯聞張儀有卻武王，\n皆畔衡，\n復合從。\n\n秦武王元年，\n群臣日夜惡張儀未已，\n而齊讓又至。\n張儀懼誅，\n乃因謂秦武王曰：\n「儀有愚計，\n願效之。」\n王曰：\n「柰何？」\n對曰：\n「為秦社稷計者，\n東方有大變，\n然後王可以多割得地也。\n今聞齊王甚憎儀，\n儀之所在，\n必興師伐之。\n故儀願乞其不肖之身之梁，\n齊必興師而伐梁。\n梁齊之兵連於城下而不能相去，\n王以其閒伐韓，\n入三川，\n出兵函谷而毋伐，\n以臨周，\n祭器必出。\n挾天子，\n按圖籍，\n此王業也。」\n秦王以為然，\n乃具革車三十乘，\n入儀之梁。\n齊果興師伐之。\n梁哀王恐。\n張儀曰：\n「王勿患也，\n請令罷齊兵。」\n乃使其舍人馮喜之楚，\n借使之齊，\n謂齊王曰：\n「王甚憎張儀；\n雖然，\n亦厚矣王之託儀於秦也！」\n齊王曰：\n「寡人憎儀，\n儀之所在，\n必興師伐之，\n何以託儀？」\n對曰：\n「是乃王之託儀也。\n夫儀之出也，\n固與秦王約曰：\n『為王計者，\n東方有大變，\n然後王可以多割得地。\n今齊王甚憎儀，\n儀之所在，\n必興師伐之。\n故儀願乞其不肖之身之梁，\n齊必興師伐之。\n齊梁之兵連於城下而不能相去，\n王以其閒伐韓，\n入三川，\n出兵函谷而無伐，\n以臨周，\n祭器必出。\n挾天子，\n案圖籍，\n此王業也。』\n秦王以為然，\n故具革車三十乘而入之梁也。\n今儀入梁，\n王果伐之，\n是王內罷國而外伐與國，\n廣鄰敵以內自臨，\n而信儀於秦王也。\n此臣之所謂\n『託儀』\n也。」\n齊王曰：\n「善。」\n乃使解兵。\n\n張儀相魏一歲，\n卒於魏也。\n\n陳軫者，\n游說之士。\n與張儀俱事秦惠王，\n皆貴重，\n爭寵。\n張儀惡陳軫於秦王曰：\n「軫重幣輕使秦楚之閒，\n將為國交也。\n今楚不加善於秦而善軫者，\n軫自為厚而為王薄也。\n且軫欲去秦而之楚，\n王胡不聽乎？」\n王謂陳軫曰：\n「吾聞子欲去秦之楚，\n有之乎？」\n軫曰：\n「然。」\n王曰：\n「儀之言果信矣。」\n軫曰：\n「非獨儀知之也，\n行道之士盡知之矣。\n昔子胥忠於其君而天下爭以為臣，\n曾參孝於其親而天下願以為子。\n故賣僕妾不出閭巷而售者，\n良僕妾也；\n出婦嫁於鄉曲者，\n良婦也。\n今軫不忠其君，\n楚亦何以軫為忠乎？\n忠且見棄，\n軫不之楚何歸乎？」\n王以其言為然，\n遂善待之。\n\n居秦期年，\n秦惠王終相張儀，\n而陳軫奔楚。\n楚未之重也，\n而使陳軫使於秦。\n過梁，\n欲見犀首。\n犀首謝弗見。\n軫曰：\n「吾為事來，\n公不見軫，\n軫將行，\n不得待異日。」\n犀首見之。\n陳軫曰：\n「公何好飲也？」\n犀首曰：\n「無事也。」\n曰：\n「吾請令公厭事可乎？」\n曰：\n「柰何？」\n曰：\n「田需約諸侯從親，\n楚王疑之，\n未信也。\n公謂於王曰：\n『臣與燕、\n趙之王有故，\n數使人來，\n曰\n「無事何不相見」，\n願謁行於王。』\n王雖許公，\n公請毋多車，\n以車三十乘，\n可陳之於庭，\n明言之燕、\n趙。」\n燕、趙客聞之，\n馳車告其王，\n使人迎犀首。\n楚王聞之大怒，\n曰：\n「田需與寡人約，\n而犀首之燕、\n趙，是欺我也。」\n怒而不聽其事。\n齊聞犀首之北，\n使人以事委焉。\n犀首遂行，\n三國相事皆斷於犀首。\n軫遂至秦。\n\n韓魏相攻，\n期年不解。\n秦惠王欲救之，\n問於左右。\n左右或曰救之便，\n或曰勿救便，\n惠王未能為之決。\n陳軫適至秦，\n惠王曰：\n「子去寡人之楚，\n亦思寡人不？」\n陳軫對曰：\n「王聞夫越人莊舄乎？」\n王曰：\n「不聞。」\n曰：\n「越人莊舄仕楚執珪，\n有頃而病。\n楚王曰：\n『舄故越之鄙細人也，\n今仕楚執珪，\n貴富矣，\n亦思越不？』\n中謝對曰：\n『凡人之思故，\n在其病也。\n彼思越則越聲，\n不思越則楚聲。』\n使人往聽之，\n猶尚越聲也。\n今臣雖棄逐之楚，\n豈能無秦聲哉！」\n惠王曰：\n「善。\n今韓魏相攻，\n期年不解，\n或謂寡人救之便，\n或曰勿救便，\n寡人不能決，\n願子為子主計之餘，\n為寡人計之。」\n陳軫對曰：\n「亦嘗有以夫卞莊子刺虎聞於王者乎？\n莊子欲刺虎，\n館豎子止之，\n曰：\n『兩虎方且食牛，\n食甘必爭，\n爭則必鬭，\n鬭則大者傷，\n小者死，\n從傷而刺之，\n一舉必有雙虎之名。』\n卞莊子以為然，\n立須之。\n有頃，\n兩虎果鬭，\n大者傷，\n小者死。\n莊子從傷者而刺之，\n一舉果有雙虎之功。\n今韓魏相攻，\n期年不解，\n是必大國傷，\n小國亡，\n從傷而伐之，\n一舉必有兩實。\n此猶莊子刺虎之類也。\n臣主與王何異也。」\n惠王曰：\n「善。」\n卒弗救。\n大國果傷，\n小國亡，\n秦興兵而伐，\n大剋之。\n此陳軫之計也。\n\n犀首者，\n魏之陰晉人也，\n名衍，\n姓公孫氏。\n與張儀不善。\n\n張儀為秦之魏，\n魏王相張儀。\n犀首弗利，\n故令人謂韓公叔曰：\n「張儀已合秦魏矣，\n其言曰：\n『魏攻南陽，\n秦攻三川』。\n魏王所以貴張子者，\n欲得韓地也。\n且韓之南陽已舉矣，\n子何不少委焉以為衍功，\n則秦魏之交可錯矣。\n然則魏必圖秦而棄儀，\n收韓而相衍。」\n公叔以為便，\n因委之犀首以為功。\n果相魏。\n張儀去。\n\n義渠君朝於魏。\n犀首聞張儀復相秦，\n害之。\n犀首乃謂義渠君曰：\n「道遠不得復過，\n請謁事情。」\n曰：\n「中國無事，\n秦得燒掇焚杅君之國；\n有事，\n秦將輕使重幣事君之國。」\n其後五國伐秦。\n會陳軫謂秦王曰：\n「義渠君者，\n蠻夷之賢君也，\n不如賂之以撫其志。」\n秦王曰：\n「善。」\n乃以文繡千純，\n婦女百人遺義渠君。\n義渠君致群臣而謀曰：\n「此公孫衍所謂邪？」\n乃起兵襲秦，\n大敗秦人李伯之下。\n\n張儀己卒之後，\n犀首入相秦。\n嘗佩五國之相印，\n為約長。\n\n太史公曰：\n三晉多權變之士，\n夫言從衡彊秦者大抵皆三晉之人也。\n夫張儀之行事甚於蘇秦，\n然世惡蘇秦者，\n以其先死，\n而儀振暴其短以扶其說，\n成其衡道。\n要之，\n此兩人真傾危之士哉！\n\n5.11《樗里子甘茂列傳第十一》\n\n樗里子者，\n名疾，\n秦惠王之弟也，\n與惠王異母。\n母，\n韓女也。\n樗里子滑稽多智，\n秦人號曰「智囊」。\n\n秦惠王八年，\n爵樗里子右更，\n使將而伐曲沃，\n盡出其人，\n取其城，\n地入城。\n\n秦惠王二十五年，\n使樗里子為將伐趙，\n虜趙將軍莊豹，\n拔藺。\n明年，\n助魏章攻楚，\n敗楚將屈丐，\n取漢中地。\n秦封樗里子，\n號為嚴君。\n\n秦惠王卒，\n太子武王立，\n逐張儀、魏章，\n而以樗里子、甘茂為左右丞相。\n秦使甘茂攻韓，\n拔宜陽。\n使樗里子以車百乘入周。\n周以卒迎之，\n意甚敬。\n\n楚王怒，\n讓周，\n以其重秦客。\n\n游騰為周說楚王曰：\n「知伯之伐仇猶，\n遺之廣車，\n因隨之以兵，\n仇猶遂亡。\n何則？\n無備故也。\n齊桓公伐蔡，\n號曰誅楚，\n其實襲蔡。\n\n今秦，\n虎狼之國，\n使樗里子以車百乘入周，\n周以仇猶、蔡觀焉，\n故使長戟居前，\n彊弩在後，\n名曰衛疾，\n而實囚之。\n\n且夫周豈能無憂其社稷哉？\n恐一旦亡國以憂大王。」\n楚王乃悅。\n\n秦武王卒，\n昭王立，\n樗里子又益尊重。\n昭王元年，\n樗里子將伐蒲。\n蒲守恐，\n請胡衍。\n\n胡衍為蒲謂樗里子曰：\n「公之攻蒲，\n為秦乎？\n為魏乎？\n為魏則善矣，\n為秦則不為賴矣。\n\n夫衛之所以為衛者，\n以蒲也。\n今伐蒲入於魏，\n衛必折而從之。\n魏亡西河之外而無以取者，\n兵弱也。\n\n今并衛於魏，\n魏必彊。\n魏彊之日，\n西河之外必危矣。\n且秦王將觀公之事，\n害秦而利魏，\n王必罪公。」\n\n樗里子曰：\n「柰何？」\n胡衍曰：\n「公釋蒲勿攻，\n臣試為公入言之，\n以德衛君。」\n\n樗里子曰：\n「善。」\n胡衍入蒲，\n謂其守曰：\n「樗里子知蒲之病矣，\n其言曰必拔蒲。\n衍能令釋蒲勿攻。」\n\n蒲守恐，\n因再拜曰：\n「願以請。」\n因效金三百斤，\n曰：\n「秦兵苟退，\n請必言子於衛君，\n使子為南面。」\n\n故胡衍受金於蒲以自貴於衛。\n於是遂解蒲而去。\n還擊皮氏，\n皮氏未降，\n又去。\n\n昭王七年，\n樗里子卒，\n葬于渭南章臺之東。\n曰：\n「後百歲，\n是當有天子之宮夾我墓。」\n樗里子疾室在於昭王廟西渭南陰鄉樗里，\n故俗謂之樗里子。\n至漢興，\n長樂宮在其東，\n未央宮在其西，\n武庫正直其墓。\n秦人諺曰：\n「力則任鄙，\n智則樗里。」\n\n甘茂者，\n下蔡人也。\n事下蔡史舉先生，\n學百家之術。\n因張儀、\n樗里子而求見秦惠王。\n王見而說之，\n使將，而佐魏\n章略定漢中地。\n\n惠王卒，\n武王立。\n張儀、魏章去，\n東之魏。\n蜀侯煇、相壯反，\n秦使甘茂定蜀。\n還，\n而以甘茂為左丞相，\n以樗里子為右丞相。\n\n秦武王三年，\n謂甘茂曰：\n「寡人欲容車通三川，\n以窺周室，\n而寡人死不朽矣。」\n\n甘茂曰：\n「請之魏，\n約以伐韓，\n而令向壽輔行。」\n\n甘茂至，\n謂向壽曰：\n「子歸，\n言之於王曰『魏聽臣矣，\n然願王勿伐』。\n事成，\n盡以為子功。」\n\n向壽歸，\n以告王，\n王迎甘茂於息壤。\n甘茂至，\n王問其故。\n\n對曰：\n「宜陽，\n太縣也，\n上黨、南陽積之久矣。\n名曰縣，\n其實郡也。\n今王倍數險，\n行千里攻之，\n難。\n\n昔曾參之處費，\n魯人有與曾參同姓名者殺人，\n人告其母曰『曾參殺人』，\n其母織自若也。\n頃之，\n一人又告之曰『曾參殺人』，\n其母尚織自若也。\n頃又一人告之曰『曾參殺人』，\n其母投杼下機，\n踰牆而走。\n\n夫以曾參之賢與其母信之也，\n三人疑之，\n其母懼焉。\n\n今臣之賢不若曾參，\n王之信臣又不如曾參之母信曾參也，\n疑臣者非特三人，\n臣恐大王之投杼也。\n\n始張儀西并巴蜀之地，\n北開西河之外，\n南取上庸，\n天下不以多張子而以賢先王。\n魏文侯令樂羊將而攻中山，\n\n三年而拔之。\n樂羊返而論功，\n文侯示之謗書一篋。\n樂羊再拜稽首曰：\n『此非臣之功也，\n主君之力也。』\n\n今臣，\n羈旅之臣也。\n樗里子、公孫奭二人者挾韓而議之，\n王必聽之，\n是王欺魏王而臣受公仲侈之怨也。」\n\n王曰：\n「寡人不聽也，\n請與子盟。」\n\n卒使丞相甘茂將兵伐宜陽。\n五月而不拔，\n樗里子、公孫奭果爭之。\n武王召甘茂，\n欲罷兵。\n甘茂曰：\n「息壤在彼。」\n\n王曰：\n「有之。」\n因大悉起兵，\n使甘茂擊之。\n斬首六萬，\n遂拔宜陽。\n韓襄王使公仲侈入謝，\n與秦平。\n\n武王竟至周，\n而卒於周。\n其弟立，\n為昭王。\n\n王母宣太后，\n楚女也。\n楚懷王怨前秦敗楚於丹陽而韓不救，\n乃以兵圍韓雍氏。\n韓使公仲侈告急於秦。\n\n秦昭王新立，\n太后楚人，\n不肯救。\n公仲因甘茂，\n茂為韓言於秦昭王曰：\n「公仲方有得秦救，\n故敢扞楚也。\n\n今雍氏圍，\n秦師不下殽，\n公仲且仰首而不朝，\n公叔且以國南合於楚。\n楚、韓為一，\n魏氏不敢不聽，\n然則伐秦之形成矣。\n不識坐而待伐孰與伐人之利？」\n\n秦王曰：\n「善。」\n乃下師於殽以救韓。\n楚兵去。\n\n秦使向壽平宜陽，\n而使樗里子、甘茂伐魏皮氏。\n向壽者，\n宣太后外族也，\n而與昭王少相長，\n故任用。\n\n向壽如楚，\n楚聞秦之貴向壽，\n而厚事向壽。\n向壽為秦守宜陽，\n將以伐韓。\n\n韓公仲使蘇代謂向壽曰：\n「禽困覆車。\n公破韓，\n辱公仲，\n公仲收國復事秦，\n自以為必可以封。今公與楚解口地，\n封小令尹以杜陽。\n秦楚合，\n復攻韓，\n韓必亡。\n韓亡，\n公仲且躬率其私徒以閼於秦。\n願公孰慮之也。」\n\n向壽曰：\n「吾合秦楚非以當韓也，\n子為壽謁之公仲，\n曰秦韓之交可合也。」\n\n蘇代對曰：\n「願有謁於公。\n人曰貴其所以貴者貴。\n王之愛習公也，\n不如公孫奭；\n其智能公也，\n不如甘茂。\n\n今二人者皆不得親於秦事，\n而公獨與王主斷於國者何？\n彼有以失之也。\n公孫奭黨於韓，\n而甘茂黨於魏，\n故王不信也。\n\n今秦楚爭彊而公黨於楚，\n是與公孫奭、甘茂同道也，\n公何以異之？\n\n人皆言楚之善變也，\n而公必亡之，\n是自為責也。\n公子如與王謀其變也，\n善韓以備楚，\n如此則無患矣。\n\n韓氏必先以國從公孫奭而後委國於甘茂。\n韓，\n公之讎也。\n今公言善韓以備楚，\n是外舉不僻讎也。」\n\n向壽曰：\n「然，\n吾甚欲韓合。」\n對曰：\n「甘茂許公仲以武遂，\n反宜陽之民，\n今公徒收之，\n甚難。」\n\n向壽曰：\n「然則柰何？\n武遂終不可得也？」\n\n對曰：\n「公奚不以秦為韓求潁川於楚？\n此韓之寄地也。\n公求而得之，\n是令行於楚而以其地德韓也。\n公求而不得，\n是韓楚之怨不解而交走秦也。\n秦楚爭彊，\n而公徐過楚以收韓，\n此利於秦。」\n\n向壽曰：\n「柰何？」\n對曰：\n「此善事也。\n甘茂欲以魏取齊，\n公孫奭欲以韓取齊。\n今公取宜陽以為功，\n收楚韓以安之，\n而誅齊魏之罪，\n是以公孫奭、甘茂無事也。」\n\n甘茂竟言秦昭王，\n以武遂復歸之韓。\n向壽、公孫奭爭之，\n不能得。\n向壽、公孫奭由此怨，\n讒甘茂，\n\n茂懼，\n輟伐魏蒲阪，\n亡去。\n樗里子與魏講，\n罷兵。\n\n甘茂之亡秦奔齊，\n逢蘇代。\n代為齊使於秦。\n甘茂曰：\n「臣得罪於秦，\n懼而遯逃，\n無所容跡。\n\n臣聞貧人女與富人女會績，\n貧人女曰：\n『我無以買燭，\n而子之燭光幸有餘，\n子可分我餘光，\n無損子明而得一斯便焉。』\n今臣困而君方使秦而當路矣。\n茂之妻子在焉，\n願君以餘光振之。」\n\n蘇代許諾。\n遂致使於秦。\n已，\n因說秦王曰：\n「甘茂，\n非常士也。\n其居於秦，\n累世重矣。\n自殽塞及至鬼谷，\n其地形險易皆明知之。\n\n彼以齊約韓魏反以圖秦，\n非秦之利也。」\n\n秦王曰：\n「然則柰何？」\n蘇代曰：\n「王不若重其贄，\n厚其祿以迎之，\n使彼來則置之鬼谷，\n終身勿出。」\n\n秦王曰：\n「善。」\n即賜之上卿，\n以相印迎之於齊。\n甘茂不往。\n\n蘇代謂齊湣王曰：\n「夫甘茂，\n賢人也。\n今秦賜之上卿，\n以相印迎之。\n甘茂德王之賜，\n好為王臣，\n故辭而不往。\n今王何以禮之？」\n\n齊王曰：\n「善。」\n即位之上卿而處之。\n秦因復甘茂之家以市於齊。\n\n齊使甘茂於楚，\n楚懷王新與秦合婚而驩。\n而秦聞甘茂在楚，\n使人謂楚王曰：\n「願送甘茂於秦。」\n楚王問於范蜎曰：\n「寡人欲置相於秦，\n孰可？」\n\n對曰：\n「臣不足以識之。」\n楚王曰：\n「寡人欲相甘茂，\n可乎？」\n\n對曰：\n「不可。\n夫史舉，\n下蔡之監門也，\n大不為事君，\n小不為家室，\n以苟賤不廉聞於世，\n甘茂事之順焉。\n\n故惠王之明，\n武王之察，\n張儀之辯，\n而甘茂事之，\n取十官而無罪。\n茂誠賢者也，\n然不可相於秦。\n夫秦之有賢相，\n非楚國之利也。\n\n且王前嘗用召滑於越，\n而內行章義之難，\n越國亂，\n故楚南塞厲門而郡江東。\n計王之功所以能如此者，\n越國亂而楚治也。\n\n今王知用諸越而忘用諸秦，\n臣以王為鉅過矣。\n然則王若欲置相於秦，\n則莫若向壽者可。\n夫向壽之於秦王，\n親也，\n少與之同衣，\n長與之同車，\n以聽事。\n\n王必相向壽於秦，\n則楚國之利也。」\n於是使使請秦相向壽於秦。\n秦卒相向壽。\n而甘茂竟不得復入秦，\n卒於魏。\n\n甘茂有孫曰甘羅。\n甘羅者，\n甘茂孫也。\n茂既死後，\n甘羅年十二，\n事秦相文信侯呂不韋。\n\n秦始皇帝使剛成君蔡澤於燕，\n三年而燕王喜使太子丹入質於秦。\n秦使張唐往相燕，\n欲與燕共伐趙以廣河閒之地。\n\n張唐謂文信侯曰：\n「臣嘗為秦昭王伐趙，\n趙怨臣，\n曰：\n『得唐者與百里之地。』\n今之燕必經趙，\n臣不可以行。」\n\n文信侯不快，\n未有以彊也。\n甘羅曰：\n「君侯何不快之甚也？」\n文信侯曰：\n「吾令剛成君蔡澤事燕三年，\n燕太子丹已入質矣，\n吾自請張卿相燕而不肯行。」\n甘羅曰：\n「臣請行之。」\n\n文信侯叱曰：\n「去！\n我身自請之而不肯，\n女焉能行之？」\n甘羅曰：\n「大項橐生七歲為孔子師。\n今臣生十二歲於茲矣，\n君其試臣，\n何遽叱乎？」\n\n於是甘羅見張卿曰：\n「卿之功孰與武安君？」\n卿曰：\n「武安君南挫彊楚，\n北威燕、趙，\n戰勝攻取，\n破城墮邑，\n不知其數，\n臣之功不如也。」\n\n甘羅曰：\n「應侯之用於秦也，\n孰與文信侯專？」\n張卿曰：\n「應侯不如文信侯專。」\n甘羅曰：\n「卿明知其不如文信侯專與？」\n曰：\n「知之。」\n\n甘羅曰：\n「應侯欲攻趙，\n武安君難之，\n去咸陽七里而立死於杜郵。\n今文信侯自請卿相燕而不肯行，\n臣不知卿所死處矣。」\n張唐曰：\n「請因孺子行。」\n令裝治行。\n\n行有日，\n甘羅謂文信侯曰：\n「借臣車五乘，\n請為張唐先報趙。」\n\n文信侯乃入言之於始皇曰：\n「昔甘茂之孫甘羅，\n年少耳，\n然名家之子孫，\n諸侯皆聞之。\n今者張唐欲稱疾不肯行，\n甘羅說而行之。\n今願先報趙，\n請許遣之。」\n\n始皇召見，\n使甘羅於趙。\n趙襄王郊迎甘羅。\n\n甘羅說趙王曰：\n「王聞燕太子丹入質秦歟？」\n曰：\n「聞之。」\n曰：\n「聞張唐相燕歟？」\n曰：\n「聞之。」\n\n「燕太子丹入秦者，\n燕不欺秦也。\n張唐相燕者，\n秦不欺燕也。\n燕、秦不相欺者，\n伐趙，\n危矣。\n\n燕、秦不相欺無異故，\n欲攻趙而廣河閒。\n王不如齎臣五城以廣河閒，\n請歸燕太子，\n與彊趙攻弱燕。」\n\n趙王立自割五城以廣河閒。\n秦歸燕太子。\n趙攻燕，\n得上谷三十城，\n令秦有十一。\n\n甘羅還報秦，\n乃封甘羅以為上卿，\n復以始甘茂田宅賜之。\n\n太史公曰：\n樗里子以骨肉重，\n固其理，\n而秦人稱其智，\n故頗采焉。\n甘茂起下蔡閭閻，\n顯名諸侯，\n重彊齊楚。\n\n甘羅年少，\n然出一奇計，\n聲稱後世。\n雖非篤行之君子，\n然亦戰國之策士也。\n方秦之彊時，\n天下尤趨詐哉。\n\n5.12《穰侯列傳第十二》\n\n穰侯魏冉者，\n秦昭王母宣太后弟也。\n其先楚人，\n姓羋氏。\n秦武王卒，\n無子，\n立其弟為昭王。\n\n昭王母故號為羋八子，\n及昭王即位，\n羋八子號為宣太后。\n宣太后非武王母。\n武王母號曰惠文后，\n先武王死。\n\n宣太后二弟：\n其異父長弟曰穰侯，\n姓魏氏，\n名冉；\n同父弟曰羋戎，\n為華陽君。\n而昭王同母弟曰高陵君、\n涇陽君。\n而魏冉最賢，\n\n自惠王、武王時任職用事。\n武王卒，\n諸弟爭立，\n唯魏冉力為能立昭王。\n\n昭王即位，\n以冉為將軍，\n衛咸陽。\n誅季君之亂，\n而逐武王后出之魏，\n昭王諸兄弟不善者皆滅之，\n威振秦國。\n昭王少，\n宣太后自治，\n任魏冉為政。\n\n昭王七年，\n樗里子死，\n而使涇陽君質於齊。\n趙人樓緩來相秦，\n趙不利，\n乃使仇液之秦，\n請以魏冉為秦相。\n\n仇液將行，\n其客宋公謂液曰：\n「秦不聽公，\n樓緩必怨公。\n公不若謂樓緩曰『請為公毋急秦』。\n\n秦王見趙請相魏冉之不急，\n且不聽公。\n公言而事不成，\n以德樓子；\n事成，\n魏冉故德公矣。」\n於是仇液從之。\n而秦果免樓緩而魏冉相秦。\n欲誅呂禮，\n禮出奔齊。\n\n昭王十四年，\n魏冉舉白起，\n使代向壽將而攻韓、魏，\n敗之伊闕，\n斬首二十四萬，\n虜魏將公孫喜。\n明年，\n又取楚之宛、葉、\n魏冉謝病免相，\n以客卿壽燭為相。\n\n其明年，\n燭免，\n復相冉，\n乃封魏冉於穰，\n復益封陶，\n號曰穰侯。\n\n穰侯封四歲，\n為秦將攻魏。\n魏獻河東方四百里。\n拔魏之河內，\n取城大小六十餘。\n\n昭王十九年，\n秦稱西帝，\n齊稱東帝。\n\n月餘，\n呂禮來，\n而齊、秦各復歸帝為主。\n魏冉復相秦，\n六歲而免。\n免二歲，\n復相秦。\n\n四歲，\n而使白起拔楚之郢，\n秦置南郡。\n乃封白起為武安君。\n白起者，\n穰侯之所任舉也，\n相善。\n於是穰侯之富，\n富於王室。\n\n昭王三十二年，\n穰侯為相國，\n將兵攻魏，\n走芒卯，\n入北宅，\n遂圍大梁。\n\n梁大夫須賈說穰侯曰：\n「臣聞魏之長吏謂魏王曰：\n『昔梁惠王伐趙，\n戰勝三梁，\n拔邯鄲；\n趙氏不割，\n而邯鄲復歸。\n\n齊人攻衛，\n拔故國，\n殺子良；\n衛人不割，\n而故地復反。\n衛、趙之所以國全兵勁而地不并於諸侯者，\n以其能忍難而重出地也。\n宋、中山數伐割地，\n而國隨以亡。\n\n臣以為衛、趙可法，\n而宋、中山可為戒也。\n秦，\n貪戾之國也，\n而毋親。\n\n蠶食魏氏，\n又盡晉國，\n戰勝暴子，\n割八縣，\n地未畢入，\n兵復出矣。\n夫秦何厭之有哉！\n\n今又走芒卯，\n入北宅，\n此非敢攻梁也，\n且劫王以求多割地。\n王必勿聽也。\n\n今王背楚、趙而講秦，\n楚、趙怒而去王，\n與王爭事秦，\n秦必受之。\n秦挾楚、趙之兵以復攻梁，\n則國求無亡不可得也。\n\n願王之必無講也。\n王若欲講，\n少割而有質；\n不然，\n必見欺。』\n\n此臣之所聞於魏也，\n願君王之以是慮事也。\n《周書》曰『惟命不于常』，\n此言幸之不可數也。\n夫戰勝暴子，\n割八縣，\n此非兵力之精也，\n又非計之工也，\n天幸為多矣。\n\n今又走芒卯，\n入北宅，\n以攻大梁，\n是以天幸自為常也，\n智者不然。\n\n臣聞魏氏悉其百縣勝甲以上戍大梁，\n臣以為不下三十萬。\n以三十萬之眾守梁七仞之城，\n臣以為湯、武復生，\n不易攻也。\n\n夫輕背楚、趙之兵，\n陵七仞之城，\n戰三十萬之眾，\n而志必舉之，\n臣以為自天地始分以至于今，\n未嘗有者也。\n攻而不拔，\n秦兵必罷，\n陶邑必亡，\n則前功必棄矣。\n\n今魏氏方疑，\n可以少割收也。\n願君逮楚、趙之兵未至於梁，\n亟以少割收魏。\n\n魏方疑而得以少割為利，\n必欲之，\n則君得所欲矣。\n楚、趙怒於魏之先己也，\n必爭事秦，\n從以此散，\n而君後擇焉。\n\n且君之得地豈必以兵哉！\n割晉國，\n秦兵不攻，\n而魏必效絳安邑。\n又為陶開兩道，\n幾盡故宋，\n衛必效單父。\n\n秦兵可全，\n而君制之，\n何索而不得，\n何為而不成！\n願君熟慮之而無行危。」\n穰侯曰：\n「善。」\n乃罷梁圍。\n\n明年，\n魏背秦，\n與齊從親。\n秦使穰侯伐魏，\n斬首四萬，\n走魏將暴鳶，\n得魏三縣。\n穰侯益封。\n\n明年，\n穰侯與白起客卿胡陽復攻趙、韓、魏，\n破芒卯於華陽下，\n斬首十萬，\n取魏之卷、蔡陽、長社，\n趙氏觀津。\n且與趙觀津，\n益趙以兵，\n伐齊。\n\n齊襄王懼，\n使蘇代為齊陰遺穰侯書曰：\n「臣聞往來者言曰『秦將益趙甲四萬以伐齊』，\n臣竊必之敝邑之王曰『秦王明而熟於計，\n穰侯智而習於事，\n必不益趙甲四萬以伐齊』。\n是何也？\n夫三晉之相與也，\n秦之深讎也。\n\n百相背也，\n百相欺也，\n不為不信，\n不為無行。\n今破齊以肥趙。\n趙，\n秦之深讎，\n不利於秦。\n此一也。\n\n秦之謀者，\n必曰『破齊，\n獘晉、楚，\n而後制晉、楚之勝』。\n\n夫齊，\n罷國也，\n以天下攻齊，\n如以千鈞之弩決潰癰也，\n必死，\n安能獘晉、楚？\n此二也。\n\n秦少出兵，\n則晉、楚不信也；\n多出兵，\n則晉、楚為制於秦。\n齊恐，\n不走秦，\n必走晉、楚。\n此三也。\n\n秦割齊以啖晉、楚，\n晉、楚案之以兵，\n秦反受敵。\n此四也。\n是晉、楚以秦謀齊，\n以齊謀秦也，\n何晉、楚之智而秦、齊之愚？\n此五也。\n\n故得安邑以善事之，\n亦必無患矣。\n秦有安邑，\n韓氏必無上黨矣。\n取天下之腸胃，\n與出兵而懼其不反也，\n孰利？\n臣故曰秦王明而熟於計，\n穰侯智而習於事，\n必不益趙甲四萬以伐齊矣。」\n\n於是穰侯不行，\n引兵而歸。\n\n昭王三十六年，\n相國穰侯言客卿竈，\n欲伐齊取剛、壽，\n以廣其陶邑。\n於是魏人范睢自謂張祿先生，\n譏穰侯之伐齊，\n乃越三晉以攻齊也，\n以此時奸說秦昭王。\n昭王於是用范睢。\n\n范睢言宣太后專制，\n穰侯擅權於諸侯，\n涇陽君、高陵君之屬太侈，\n富於王室。\n於是秦昭王悟，\n乃免相國，\n令涇陽之屬皆出關，\n就封邑。\n穰侯出關，\n輜車千乘有餘。\n\n穰侯卒於陶，\n而因葬焉。\n秦復收陶為郡。\n\n太史公曰：\n穰侯，\n昭王親舅也。\n而秦所以東益地，\n弱諸侯，\n嘗稱帝於天下，\n天下皆西鄉稽首者，\n穰侯之功也。\n及其貴極富溢，\n一夫開說，\n身折勢奪而以憂死，\n況於羈旅之臣乎？\n\n5.13《白起王翦列傳第十三》\n\n白起者，\n郿人也。\n善用兵，\n事秦昭王。\n\n昭王十三年，\n而白起為左庶長，\n將而擊韓之新城。\n是歲，\n穰侯相秦，\n舉任鄙以為漢中守。\n\n其明年，\n白起為左更，\n攻韓、魏於伊闕，\n斬首二十四萬，\n又虜其將公孫喜，\n拔五城。\n起遷為國尉。\n涉河取韓安邑以東，\n到乾河。\n\n明年，\n白起為大良造。\n攻魏，\n拔之，\n取城小大六十一。\n明年，\n起與客卿錯攻垣城，\n拔之。\n\n後五年，\n白起攻趙，\n拔光狼城。\n後七年，\n白起攻楚，\n拔鄢、鄧五城。\n\n其明年，\n攻楚，\n拔郢，\n燒夷陵，\n遂東至竟陵。\n\n楚王亡去郢，\n東走徙陳。\n秦以郢為南郡。\n白起遷為武安君。\n武安君因取楚，\n定巫、黔中郡。\n\n昭王三十四年，\n白起攻魏，拔華陽，\n走芒卯，而虜三晉將，\n斬首十三萬。\n與趙將賈偃戰，\n沈其卒二萬人於河中。\n\n昭王四十三年，\n白起攻韓陘城，\n拔五城，\n斬首五萬。\n四十四年，\n白起攻南陽\n太行道，絕之。\n\n四十五年，\n伐韓之野王。\n野王降秦，\n上黨道絕。\n其守馮亭與民謀曰：\n「鄭道已絕，\n韓必不可得為民。\n秦兵日進，\n韓不能應，\n不如以上黨歸趙。\n\n趙若受我，\n秦怒，\n必攻趙。\n趙被兵，\n必親韓。\n韓趙為一，\n則可以當秦。」\n\n因使人報趙。\n趙孝成王與平陽君、平原君計之。\n平陽君曰：\n「不如勿受。\n受之，\n禍大於所得。」\n平原君曰：\n「無故得一郡，\n受之便。」\n趙受之，\n因封馮亭為華陽君。\n\n四十六年，\n秦攻韓緱氏、\n藺，拔之。\n\n四十七年，\n秦使左庶長王齕攻韓，\n取上黨。\n上黨民走趙。\n趙軍長平，\n以按據上黨民。\n\n四月，\n齕因攻趙。\n趙使廉頗將。\n趙軍士卒犯秦斥兵，\n秦斥兵斬趙裨將茄。\n六月，\n陷趙軍，\n取二鄣四尉。\n\n七月，\n趙軍築壘壁而守之。\n秦又攻其壘，\n取二尉，\n敗其陣，\n奪西壘壁。\n廉頗堅壁以待秦，\n秦數挑戰，\n趙兵不出。\n趙王數以為讓。\n\n而秦相應侯又使人行千金於趙為反閒，\n曰：\n「秦之所惡，\n獨畏馬服子趙括將耳，\n廉頗易與，\n且降矣。」\n\n趙王既怒廉頗軍多失亡，\n軍數敗，\n又反堅壁不敢戰，\n而又聞秦反閒之言，\n因使趙括代廉頗將以擊秦。\n\n秦聞馬服子將，\n乃陰使武安君白起為上將軍。\n而王齕為尉裨將，\n令軍中有敢泄武安君將者斬。\n\n趙括至，\n則出兵擊秦軍。\n秦軍詳敗而走，\n張二奇兵以劫之。\n趙軍逐勝，\n追造秦壁。\n\n壁堅拒不得入，\n而秦奇兵二萬五千人絕趙軍後，\n又一軍五千騎絕趙壁閒，\n趙軍分而為二，\n糧道絕。\n而秦出輕兵擊之。\n趙戰不利，\n因築壁堅守，\n以待救至。\n\n秦王聞趙食道絕，\n王自之河內，\n賜民爵各一級，\n發年十五以上悉詣長平，\n遮絕趙救及糧食。\n\n至九月，\n趙卒不得食四十六日，\n皆內陰相殺食。\n來攻秦壘，\n欲出。\n為四隊，\n四五復之，\n不能出。\n\n其將軍趙括出銳卒自搏戰，\n秦軍射殺趙括。\n括軍敗，\n卒四十萬人降武安君。\n\n武安君計曰：\n「前秦已拔上黨，\n上黨民不樂為秦而歸趙。\n趙卒反覆。\n非盡殺之，\n恐為亂。」\n乃挾詐而盡阬殺之，\n遺其小者二百四十人歸趙。\n前後斬首虜四十五萬人。\n趙人大震。\n\n四十八年十月，\n秦復定上黨郡。\n秦分軍為二：\n王齕攻皮牢，\n拔之；\n司馬梗定太原。\n\n韓、趙恐，\n使蘇代厚幣說秦相應侯曰：\n「武安君禽馬服子乎？」\n曰：\n「然。」\n又曰：\n「即圍邯鄲乎？」\n曰：\n「然。」\n\n「趙亡則秦王王矣，\n武安君為三公。\n武安君所為秦戰勝攻取者七十餘城，\n南定鄢、郢、漢中，\n北禽趙括之軍，\n雖周、召、呂望之功不益於此矣。\n\n今趙亡，\n秦王王，\n則武安君必為三公，\n君能為之下乎？\n雖無欲為之下，\n固不得已矣。\n\n秦嘗攻韓，\n圍邢丘，\n困上黨，\n上黨之民皆反為趙，\n天下不樂為秦民之日久矣。\n\n今亡趙，\n北地入燕，\n東地入齊，\n南地入韓、魏，\n則君之所得民亡幾何人。\n故不如因而割之，\n無以為武安君功也。」\n\n於是應侯言於秦王曰：\n「秦兵勞，\n請許韓、趙之割地以和，\n且休士卒。」\n\n王聽之，\n割韓垣雍、趙六城以和。\n正月，\n皆罷兵。\n武安君聞之，\n由是與應侯有隙。\n\n其九月，\n秦復發兵，\n使五大夫王陵攻趙邯鄲。\n是時武安君病，\n不任行。\n\n四十九年正月，\n陵攻邯鄲，\n少利，\n秦益發兵佐陵。\n陵兵亡五校。\n武安君病愈，\n\n秦王欲使武安君代陵將。\n武安君言曰：\n「邯鄲實未易攻也。\n且諸侯救日至，\n彼諸侯怨秦之日久矣。\n\n今秦雖破長平軍，\n而秦卒死者過半，\n國內空。\n遠絕河山而爭人國都，\n趙應其內，\n諸侯攻其外，\n破秦軍必矣。\n不可。」\n\n秦王自命，\n不行；\n乃使應侯請之，\n武安君終辭不肯行，\n遂稱病。\n\n秦王使王齕代陵將，\n八九月圍邯鄲，\n不能拔。\n楚使春申君及魏公子將兵數十萬攻秦軍，\n秦軍多失亡。\n\n武安君言曰：\n「秦不聽臣計，\n今如何矣！」\n\n秦王聞之，\n怒，\n彊起武安君，\n武安君遂稱病篤。\n應侯請之，\n不起。\n於是免武安君為士伍，\n遷之陰密。\n武安君病，\n未能行。\n\n居三月，\n諸侯攻秦軍急，\n秦軍數卻，\n使者日至。\n秦王乃使人遣白起，\n不得留咸陽中。\n武安君既行，\n出咸陽西門十里，\n至杜郵。\n\n秦昭王與應侯群臣議曰：\n「白起之遷，\n其意尚怏怏不服，\n有餘言。」\n秦王乃使使者賜之劍，\n自裁。\n\n武安君引劍將自剄，\n曰：\n「我何罪于天而至此哉？」\n\n良久，\n曰：\n「我固當死。\n長平之戰，\n趙卒降者數十萬人，\n我詐而盡阬之，\n是足以死。」\n遂自殺。\n\n武安君之死也，\n以秦昭王五十年十一月。\n死而非其罪，\n秦人憐之，\n鄉邑皆祭祀焉。\n\n王翦者，\n頻陽東鄉人也。\n少而好兵，\n事秦始皇。\n\n始皇十一年，\n翦將攻趙閼與，\n破之，\n拔九城，\n十八年，\n翦將攻趙。\n歲餘，\n遂拔趙，\n趙王降，\n盡定趙地為郡。\n\n明年，\n燕使荊軻為賊於秦，\n秦王使王翦攻燕。\n燕王喜走遼東，\n翦遂定燕薊而還。\n\n秦使翦子王賁擊荊，\n荊兵敗。\n還擊魏，\n魏王降，\n遂定魏地。\n\n秦始皇既滅三晉，\n走燕王，\n而數破荊師。\n\n秦將李信者，\n年少壯勇，\n嘗以兵數千逐燕太子丹至於衍水中，\n卒破得丹，\n始皇以為賢勇。\n於是始皇問李信：\n「吾欲攻取荊，\n於將軍度用幾何人而足？」\n李信曰：\n「不過用二十萬人。」\n\n始皇問王翦，\n王翦曰：\n「非六十萬人不可。」\n始皇曰：\n「王將軍老矣，\n何怯也！\n李將軍果勢壯勇，\n其言是也。」\n\n遂使李信及蒙恬將二十萬南伐荊。\n王翦言不用，\n因謝病，\n歸老於頻陽。\n\n李信攻平與，\n蒙恬攻寢，\n大破荊軍。\n信又攻鄢郢，\n破之，\n於是引兵而西，\n與蒙恬會城父。\n\n荊人因隨之，\n三日三夜不頓舍，\n大破李信軍，\n入兩壁，\n殺七都尉，\n秦軍走。\n\n始皇聞之，\n大怒，\n自馳如頻陽，\n見謝王翦曰：\n「寡人以不用將軍計，\n李信果辱秦軍。\n今聞荊兵日進而西，\n將軍雖病，\n獨忍棄寡人乎！」\n\n王翦曰：\n「大王必不得已用臣，\n非六十萬人不可。」\n始皇曰：\n「為聽將軍計耳。」\n\n於是王翦將兵六十萬人，\n始皇自送至灞上。\n王翦行，\n請美田宅園池甚眾。\n始皇曰：\n「將軍行矣，\n何憂貧乎？」\n\n王翦曰：\n「為大王將，\n有功終不得封侯，\n故及大王之嚮臣，\n臣亦及時以請園池為子孫業耳。」\n始皇大笑。\n\n王翦既至關，\n使使還請善田者五輩。\n或曰：\n「將軍之乞貸，\n亦已甚矣。」\n\n王翦曰：\n「不然。\n夫秦王怚而不信人。\n今空秦國甲士而專委於我，\n我不多請田宅為子孫業以自堅，\n顧令秦王坐而疑我邪？」\n\n王翦果代李信擊荊。\n荊聞王翦益軍而來，\n乃悉國中兵以拒秦。\n\n王翦至，\n堅壁而守之，\n不肯戰。\n荊兵數出挑戰，\n終不出。\n王翦日休士洗沐，\n而善飲食撫循之，\n親與士卒同食。\n\n久之，\n王翦使人問軍中戲乎？\n對曰：\n「方投石超距。」\n於是王翦曰：\n「士卒可用矣。」\n\n荊數挑戰而秦不出，\n乃引而東。\n翦因舉兵追之，\n令壯士擊，\n大破荊軍。\n至蘄南，\n殺其將軍項燕，\n荊兵遂敗走。\n\n秦因乘勝略定荊地城邑。\n歲餘，\n虜荊王負芻，\n竟平荊地為郡縣。\n因南征百越之君。\n而王翦子王賁，\n與李信破定燕、齊地。\n\n秦始皇二十六年，\n盡并天下，\n王氏、蒙氏功為多，\n名施於後世。\n\n秦二世之時，\n王翦及其子賁皆已死，\n而又滅蒙氏。\n陳勝之反秦，\n秦使王翦之孫王離擊趙，\n圍趙王及張耳鉅鹿城。\n\n或曰：\n「王離，\n秦之名將也。\n今將彊秦之兵，\n攻新造之趙，\n舉之必矣。」\n\n客曰：\n「不然。\n夫為將三世者必敗。\n必敗者何也？\n必其所殺伐多矣，\n其後受其不祥。\n今王離已三世將矣。」\n\n居無何，\n項羽救趙，\n擊秦軍，\n果虜王離，\n王離軍遂降諸侯。\n\n太史公曰：\n鄙語云「尺有所短，\n寸有所長」。\n白起料敵合變，\n出奇無窮，\n聲震天下，\n然不能救患於應侯。\n\n王翦為秦將，\n夷六國，\n當是時，\n翦為宿將，\n始皇師之，\n然不能輔秦建德，\n固其根本，\n偷合取容，\n以至歿身\n\n及孫王離為項羽所虜，\n不亦宜乎！\n彼各有所短也。\n\n5.14《孟子荀卿列傳第十四》\n太史公曰：\n余讀《孟子書》，\n至梁惠王問\n「何以利吾國」，\n未嘗不廢書而歎也。\n曰：嗟乎，\n利誠亂之始也！\n夫子罕言利者，\n常防其原也。\n故曰\n「放於利而行，\n多怨」。\n自天子至於庶人，\n好利之獘何以異哉！\n\n孟軻，\n騶人也。\n受業子思之門人。\n道既通，\n游事齊宣王，\n宣王不能用。\n適梁，\n梁惠王不果所言，\n則見以為迂遠而闊於事情。\n當是之時，\n秦用商君，\n富國彊兵；\n楚、魏用吳起，\n戰勝弱敵；\n齊威王、\n宣王用孫子、\n田忌之徒，\n而諸侯東面朝齊。\n天下方務於合從連衡，\n以攻伐為賢，\n而孟軻乃述唐、\n虞、三代之德，\n是以所如者不合。\n退而與萬章之徒序《詩》《書》，\n述仲尼之意，\n作《孟子》七篇。\n其後有騶子之屬。\n\n齊有三騶子。\n其前騶忌，\n以鼓琴干威王，\n因及國政，\n封為成侯而受相印，\n先孟子。\n\n其次騶衍，\n後孟子。\n騶衍睹有國者益淫侈，\n不能尚德，\n若《大雅》整之於身，\n施及黎庶矣。\n乃深觀陰陽消息而作怪迂之變，\n《終始》、\n《大聖》之篇十餘萬言。\n其語閎大不經，\n必先驗小物，\n推而大之，\n至於無垠。\n先序今以上至黃帝，\n學者所共術，\n大並世盛衰，\n因載其禨祥度制，\n推而遠之，\n至天地未生，\n窈冥不可考而原也。\n先列中國名山大川，\n通谷禽獸，\n水土所殖，\n物類所珍，\n因而推之，\n及海外人之所不能睹。\n稱引天地剖判以來，\n五德轉移，\n治各有宜，\n而符應若茲。\n以為儒者所謂中國者，\n於天下乃八十一分居其一分耳。\n中國名曰赤縣神州。\n赤縣神州內自有九州，\n禹之序九州是也，\n不得為州數。\n中國外如赤縣神州者九，\n乃所謂九州也。\n於是有裨海環之，\n人民禽獸莫能相通者，\n如一區中者，\n乃為一州。\n如此者九，\n乃有大瀛海環其外，\n天地之際焉。\n其術皆此類也。\n然要其歸，\n必止乎仁義節儉，\n君臣上下六親之施，\n始也濫耳。\n王公大人初見其術，\n懼然顧化，\n其後不能行之。\n\n是以騶子重於齊。\n適梁，\n惠王效迎，\n執賓主之禮。\n適趙，\n平原君側行撇席。\n如燕，\n昭王擁彗先驅，\n請列弟子之座而受業，\n築碣石宮，\n身親往師之。\n作《主運》。\n其游諸侯見尊禮如此，\n豈與仲尼菜色陳蔡，\n孟軻困於齊梁同乎哉！\n故武王以仁義伐紂而王，\n伯夷餓不食周粟；\n衛靈公問陳，\n而孔子不答；\n梁惠王謀欲攻趙，\n孟軻稱大王去邠。\n此豈有意阿世俗苟合而已哉！\n持方枘欲內圜鑿，\n其能入乎？\n或曰，\n伊尹負鼎而勉湯以王，\n百里奚飯牛車下而繆公用霸，\n作先合，\n然後引之大道。\n騶衍其言雖不軌，\n儻亦有牛鼎之意乎？\n\n自騶衍與齊之稷下先生，\n如淳于髡、\n慎到、\n環淵、\n接子、\n田駢、\n騶奭之徒，\n各著書言治亂之事，\n以干世主，\n豈可勝道哉！\n\n淳于髡，\n齊人也。\n博聞彊記，\n學無所主。\n其諫說，\n慕晏嬰之為人也，\n然而承意觀色為務。\n客有見髡於梁惠王，\n惠王屏左右，\n獨坐而再見之，\n終無言也。\n惠王怪之，\n以讓客曰：\n「子之稱淳于先生，\n管、晏不及，\n及見寡人，\n寡人未有得也。\n豈寡人不足為言邪？\n何故哉？」\n客以謂髡。\n髡曰：\n「固也。\n吾前見王，\n王志在驅逐；\n後復見王，\n王志在音聲：\n吾是以默然。」\n客具以報王，\n王大駭，\n曰：\n「嗟乎，\n淳于先生誠聖人也！\n前淳于先生之來，\n人有獻善馬者，\n寡人未及視，\n會先生至。\n後先生之來，\n人有獻謳者，\n未及試，\n亦會先生來。\n寡人雖屏人，\n然私心在彼，\n有之。」\n後淳于髡見，\n壹語連三日三夜無倦。\n惠王欲以卿相位待之，\n髡因謝去。\n於是送以安車駕駟，\n束帛加璧，\n黃金百鎰。\n終身不仕。\n\n慎到，\n趙人。\n田駢、\n接子，\n齊人。\n環淵，\n楚人。\n皆學黃老道德之術，\n因發明序其指意。\n故慎到著十二論，\n環淵著上下篇，\n而田駢、\n接子皆有所論焉。\n\n騶奭者，\n齊諸騶子，\n亦頗采騶衍之術以紀文。\n\n於是齊王嘉之，\n自如淳于髡以下，\n皆命曰列大夫，\n為開第康莊之衢，\n高門大屋，\n尊寵之。\n覽天下諸侯賓客，\n言齊能致天下賢士也。\n\n荀卿，\n趙人。\n年五十始來游學於齊。\n騶衍之術迂大而閎辯；\n奭也文具難施；\n淳于髡久與處，\n時有得善言。\n故齊人頌曰：\n「談天衍，\n雕龍奭，\n炙轂過髡。」\n田駢之屬皆已死齊襄王時，\n而荀卿最為老師。\n齊尚脩列大夫之缺，\n而荀卿三為祭酒焉。\n齊人或讒荀卿，\n荀卿乃適楚，\n而春申君以為蘭陵令。\n春申君死而荀卿廢，\n因家蘭陵。\n李斯嘗為弟子，\n已而相秦。\n荀卿嫉濁世之政，\n亡國亂君相屬，\n不遂大道而營於巫祝，\n信禨祥，\n鄙儒小拘，\n如莊周等又猾稽亂俗，\n於是推儒、\n墨、道德之行事興壞，\n序列著數萬言而卒。\n因葬蘭陵。\n\n而趙亦有公孫龍為堅白同異之辯，\n劇子之言；\n魏有李悝，\n盡地力之教；\n楚有尸子、\n長盧；\n阿之吁子焉。\n自如孟子至于吁子，\n世多有其書，\n故不論其傳云。\n\n蓋墨翟，\n宋之大夫，\n善守禦，\n為節用。\n或曰並孔子時，\n或曰在其後。\n\n5.15《孟嘗君列傳第十五》\n\n孟嘗君名文，\n姓田氏。\n文之父曰靖郭君田嬰，\n田嬰者，\n齊威王少子而齊宣王庶弟也。\n田嬰自威王時任職用事，\n與成侯鄒忌及田忌將而救韓伐魏。\n成侯與田忌爭寵，\n成侯賣田忌。\n田忌懼，\n襲齊之邊邑，\n不勝，\n亡走。\n會威王卒，\n宣王立，\n知成侯賣田忌，\n乃復召田忌以為將。\n宣王二年，\n田忌與孫臏、\n田嬰俱伐魏，\n敗之馬陵，\n虜魏太子申而殺魏將龐涓。\n宣王七年，\n田嬰使於韓、\n魏，韓、\n魏服於齊。\n嬰與韓昭侯、\n魏惠王會齊宣王東阿南，\n盟而去。\n明年，\n復與梁惠王會甄。\n是歲，\n梁惠王卒。\n宣王九年，\n田嬰相齊。\n齊宣王與魏襄王會徐州而相王也。\n楚威王聞之，\n怒田嬰。\n明年，\n楚伐敗齊師於徐州，\n而使人逐田嬰。\n田嬰使張丑說楚威王，\n威王乃止。\n田嬰相齊十一年，\n宣王卒，\n湣王即位。\n即位三年，\n而封田嬰於薛。\n\n初，\n田嬰有子四十餘人，\n其賤妾有子名文，\n文以五月五日生。\n嬰告其母曰：\n「勿舉也。」\n其母竊舉生之。\n及長，\n其母因兄弟而見其子文於田嬰。\n田嬰怒其母曰：\n「吾令若去此子，\n而敢生之，\n何也？」\n文頓首，\n因曰：\n「君所以不舉五月子者，\n何故？」\n嬰曰：\n「五月子者，\n長與戶齊，\n將不利其父母。」\n文曰：\n「人生受命於天乎？\n將受命於戶邪？」\n嬰默然。\n文曰：\n「必受命於天，\n君何憂焉。\n必受命於戶，\n則可高其戶耳，\n誰能至者！」\n嬰曰：\n「子休矣。」\n\n久之，\n文承閒問其父嬰曰：\n「子之子為何？」\n曰：\n「為孫。」\n「孫之孫為何？」\n曰：\n「為玄孫。」\n「玄孫之孫為何？」\n曰：\n「不能知也。」\n文曰：\n「君用事相齊，\n至今三王矣，\n齊不加廣而君私家富累萬金，\n門下不見一賢者。\n文聞將門必有將，\n相門必有相。\n今君後宮蹈綺縠而士不得裋褐，\n僕妾餘粱肉而士不厭糟穅。\n今君又尚厚積餘藏，\n欲以遺所不知何人，\n而忘公家之事日損，\n文竊怪之。」\n於是嬰迺禮文，\n使主家待賓客。\n賓客日進，\n名聲聞於諸侯。\n諸侯皆使人請薛公田嬰以文為太子，\n嬰許之。\n嬰卒，\n謚為靖郭君。\n而文果代立於薛，\n是為孟嘗君。\n\n孟嘗君在薛，\n招致諸侯賓客及亡人有罪者，\n皆歸孟嘗君。\n孟嘗君舍業厚遇之，\n以故傾天下之士。\n食客數千人，\n無貴賤一與文等。\n孟嘗君待客坐語，\n而屏風後常有侍史，\n主記君所與客語，\n問親戚居處。\n客去，\n孟嘗君已使使存問，\n獻遺其親戚。\n孟嘗君曾待客夜食，\n有一人蔽火光。\n客怒，\n以飯不等，\n輟食辭去。\n孟嘗君起，\n自持其飯比之。\n客慚，\n自剄。\n士以此多歸孟嘗君。\n孟嘗君客無所擇，\n皆善遇之，\n人人各自以為孟嘗君親己。\n\n秦昭王聞其賢，\n乃先使涇陽君為質於齊，\n以求見孟嘗君。\n孟嘗君將入秦，\n賓客莫欲其行，\n諫，不聽。\n蘇代謂曰：\n「今旦代從外來，\n見木禺人與土禺人相與語。\n木禺人曰：\n『天雨，\n子將敗矣。』\n土禺人曰：\n『我生於土，\n敗則歸土。\n今天雨，\n流子而行，\n未知所止息也。』\n今秦，\n虎狼之國也，\n而君欲往，\n如有不得還，\n君得無為土禺人所笑乎？」\n孟嘗君乃止。\n\n齊湣王二十五年，\n復卒使孟嘗君入秦，\n昭王即以孟嘗君為秦相。\n人或說秦昭王曰：\n「孟嘗君賢，\n而又齊族也，\n今相秦，\n必先齊而後秦，\n秦其危矣。」\n於是秦昭王乃止。\n囚孟嘗君，\n謀欲殺之。\n孟嘗君使人抵昭王幸姬求解。\n幸姬曰：\n「妾願得君狐白裘。」\n此時孟嘗君有一狐白裘，\n直千金，\n天下無雙，\n入秦獻之昭王，\n更無他裘。\n孟嘗君患之，\n徧問客，\n莫能對。\n最下坐有能為狗盜者，\n曰：\n「臣能得狐白裘。」\n乃夜為狗，\n以入秦宮臧中，\n取所獻狐白裘至，\n以獻秦王幸姬。\n幸姬為言昭王，\n昭王釋孟嘗君。\n孟嘗君得出，\n即馳去，\n更封傳，\n變名姓以出關。\n夜半至函谷關。\n秦昭王後悔出孟嘗君，\n求之已去，\n即使人馳傳逐之。\n孟嘗君至關，\n關法雞鳴而出客，\n孟嘗君恐追至，\n客之居下坐者有能為雞鳴，\n而雞齊鳴，\n遂發傳出。\n出如食頃，\n秦追果至關，\n已後孟嘗君出，\n乃還。\n始孟嘗君列此二人於賓客，\n賓客盡羞之，\n及孟嘗君有秦難，\n卒此二人拔之。\n自是之後，\n客皆服。\n\n孟嘗君過趙，\n趙平原君客之。\n趙人聞孟嘗君賢，\n出觀之，\n皆笑曰：\n「始以薛公為魁然也，\n今視之，\n乃眇小丈夫耳。」\n孟嘗君聞之，\n怒。客與俱者下，\n斫擊殺數百人，\n遂滅一縣以去。\n\n齊湣王不自得，\n以其遣孟嘗君。\n孟嘗君至，\n則以為齊相，\n任政。\n\n孟嘗君怨秦，\n將以齊為韓、\n魏攻楚，\n因與韓、\n魏攻秦，\n而借兵食於西周。\n蘇代為西周謂曰：\n「君以齊為韓、\n魏攻楚九年，\n取宛、\n葉以北以彊韓、\n魏，今復攻秦以益之。\n韓、魏南無楚憂，\n西無秦患，\n則齊危矣。\n韓、魏必輕齊畏秦，\n臣為君危之。\n君不如令敝邑深合於秦，\n而君無攻，\n又無借兵食。\n君臨函谷而無攻，\n令敝邑以君之情謂秦昭王曰\n『薛公必不破秦以彊韓、\n魏。其攻秦也，\n欲王之令楚王割東國以與齊，\n而秦出楚懷王以為和』。\n君令敝邑以此惠秦，\n秦得無破而以東國自免也，\n秦必欲之。\n楚王得出，\n必德齊。\n齊得東國益彊，\n而薛世世無患矣。\n秦不大弱，\n而處三晉之西，\n三晉必重齊。」\n薛公曰：\n「善。」\n因令韓、\n魏賀秦，\n使三國無攻，\n而不借兵食於西周矣。\n是時，\n楚懷王入秦，\n秦留之，\n故欲必出之。\n秦不果出楚懷王。\n\n孟嘗君相齊，\n其舍人魏子為孟嘗君收邑入，\n三反而不致一入。\n孟嘗君問之，\n對曰：\n「有賢者，\n竊假與之，\n以故不致入。」\n孟嘗君怒而退魏子。\n居數年，\n人或毀孟嘗君於齊湣王曰：\n「孟嘗君將為亂。」\n及田甲劫湣王，\n湣王意疑孟嘗君，\n孟嘗君迺奔。\n魏子所與粟賢者聞之，\n乃上書言孟嘗君不作亂，\n請以身為盟，\n遂自剄宮門以明孟嘗君。\n湣王乃驚，\n而蹤跡驗問，\n孟嘗君果無反謀，\n乃復召孟嘗君。\n孟嘗君因謝病，\n歸老於薛。\n湣王許之。\n\n其後，\n秦亡將呂禮相齊，\n欲困蘇代。\n代乃謂孟嘗君曰：\n「周最於齊，\n至厚也，\n而齊王逐之，\n而聽親弗相呂禮者，\n欲取秦也。\n齊、秦合，\n則親弗與呂禮重矣。\n有用，\n齊、秦必輕君。\n君不如急北兵，\n趨趙以和秦、\n魏，收周最以厚行，\n且反齊王之信，\n又禁天下之變。\n齊無秦，\n則天下集齊，\n親弗必走，\n則齊王孰與為其國也！」\n於是孟嘗君從其計，\n而呂禮嫉害於孟嘗君。\n\n孟嘗君懼，\n乃遺秦相穰侯魏冉書曰：\n「吾聞秦欲以呂禮收齊，\n齊，天下之彊國也，\n子必輕矣。\n齊秦相取以臨三晉，\n呂禮必并相矣，\n是子通齊以重呂禮也。\n若齊免於天下兵，\n其讎子必深矣。\n子不如勸秦王伐齊。\n齊破，\n吾請以所得封子。\n齊破，\n秦畏晉之彊，\n秦必重子以取晉。\n晉國敝於齊而畏秦，\n晉必重子以取秦。\n是子破齊以為功，\n挾晉以為重；\n是子破齊定封，\n秦、晉交重子。\n若齊不破，\n呂禮復用，\n子必大窮。」\n於是穰侯言於秦昭王伐齊，\n而呂禮亡。\n\n後齊湣王滅宋，\n益驕，\n欲去孟嘗君。\n孟嘗君恐，\n迺如魏。\n魏昭王以為相，\n西合於秦、\n趙，與燕共伐破齊。\n齊湣王亡在莒，\n遂死焉。\n齊襄王立，\n而孟嘗君中立於諸侯，\n無所屬。\n齊襄王新立，\n畏孟嘗君，\n與連和，\n復親薛公。\n文卒，\n謚為孟嘗君。\n諸子爭立，\n而齊魏共滅薛。\n孟嘗絕嗣無後也。\n\n初，\n馮驩聞孟嘗君好客，\n躡蹻而見之。\n孟嘗君曰：\n「先生遠辱，\n何以教文也？」\n馮驩曰：\n「聞君好士，\n以貧身歸於君。」\n孟嘗君置傳舍十日，\n孟嘗君問傳舍長曰：\n「客何所為？」\n答曰：\n「馮先生甚貧，\n猶有一劍耳。\n又蒯緱。\n彈其劍而歌曰\n『長鋏歸來乎，\n食無魚』。」\n孟嘗君遷之幸舍，\n食有魚矣。\n五日，\n又問傳舍長。\n答曰：\n「客復彈劍而歌\n『長鋏歸來乎，\n出無輿』。」\n孟嘗君遷之代舍，\n出入乘輿車矣。\n五日，\n孟嘗君復問傳舍長。\n舍長答曰：\n「先生又嘗彈劍而歌曰\n『長鋏歸來乎，\n無以為家』。」\n孟嘗君不悅。\n\n居朞年，\n馮驩無所言。\n孟嘗君時相齊，\n封萬戶於薛。\n其食客三千人，\n邑入不足奉客，\n使人出錢於薛。\n歲餘不入，\n貸錢者多不能與其息，\n客奉將不給。\n孟嘗君憂之，\n問左右：\n「何人可使收債於薛者？」\n傳舍長曰：\n「代舍客馮公形容狀貌甚辯，\n長者，\n無他伎能，\n宜可令收債。」\n孟嘗君乃進馮驩而請之曰：\n「賓客不知文不肖，\n幸臨文者三千餘人，\n邑入不足以奉賓客，\n故出息錢於薛。\n薛歲不入，\n民頗不與其息。\n今客食恐不給，\n願先生責之。」\n馮驩曰：\n「諾。」\n辭行，\n至薛，\n召取孟嘗君錢者皆會，\n得息錢十萬。\n迺多釀酒，\n買肥牛，\n召諸取錢者，\n能與息者皆來，\n不能與息者亦來，\n皆持取錢之券書合之。\n齊為會，\n日殺牛置酒。\n酒酣，\n乃持券如前合之，\n能與息者，\n與為期；\n貧不能與息者，\n取其券而燒之。\n曰：\n「孟嘗君所以貸錢者，\n為民之無者以為本業也；\n所以求息者，\n為無以奉客也。\n今富給者以要期，\n貧窮者燔券書以捐之。\n諸君彊飲食。\n有君如此，\n豈可負哉！」\n坐者皆起，\n再拜。\n\n孟嘗君聞馮驩燒券書，\n怒而使使召驩。\n驩至，\n孟嘗君曰：\n「文食客三千人，\n故貸錢於薛。\n文奉邑少，\n而民尚多不以時與其息，\n客食恐不足，\n故請先生收責之。\n聞先生得錢，\n即以多具牛酒而燒券書，\n何？」\n馮驩曰：\n「然。\n不多具牛酒即不能畢會，\n無以知其有餘不足。\n有餘者，\n為要期。\n不足者，\n雖守而責之十年，\n息愈多，\n急，即以逃亡自捐之。\n若急，\n終無以償，\n上則為君好利不愛士民，\n下則有離上抵負之名，\n非所以厲士民彰君聲也。\n焚無用虛債之券，\n捐不可得之虛計，\n令薛民親君而彰君之善聲也，\n君有何疑焉！」\n孟嘗君乃拊手而謝之。\n\n齊王惑於秦、\n楚之毀，\n以為孟嘗君名高其主而擅齊國之權，\n遂廢孟嘗君。\n諸客見孟嘗君廢，\n皆去。\n馮驩曰：\n「借臣車一乘，\n可以入秦者，\n必令君重於國而奉邑益廣，\n可乎？」\n孟嘗君乃約車幣而遣之。\n馮驩乃西說秦王曰：\n「天下之游士馮軾結靷西入秦者，\n無不欲彊秦而弱齊；\n馮軾結靷東入齊者，\n無不欲彊齊而弱秦。\n此雄雌之國也，\n勢不兩立為雄，\n雄者得天下矣。」\n秦王跽而問之曰：\n「何以使秦無為雌而可？」\n馮驩曰：\n「王亦知齊之廢孟嘗君乎？」\n秦王曰：\n「聞之。」\n馮驩曰：\n「使齊重於天下者，\n孟嘗君也。\n今齊王以毀廢之，\n其心怨，\n必背齊；\n背齊入秦，\n則齊國之情，\n人事之誠，\n盡委之秦，\n齊地可得也，\n豈直為雄也！\n君急使使載幣陰迎孟嘗君，\n不可失時也。\n如有齊覺悟，\n復用孟嘗君，\n則雌雄之所在未可知也。」\n秦王大悅，\n迺遣車十乘黃金百鎰以迎孟嘗君。\n馮驩辭以先行，\n至齊，\n說齊王曰：\n「天下之游士馮軾結靷東入齊者，\n無不欲彊齊而弱秦者；\n馮軾結靷西入秦者，\n無不欲彊秦而弱齊者。\n夫秦齊雄雌之國，\n秦彊則齊弱矣，\n此勢不兩雄。\n今臣竊聞秦遣使車十乘載黃金百鎰以迎孟嘗君。\n孟嘗君不西則已，\n西入相秦則天下歸之，\n秦為雄而齊為雌，\n雌則臨淄、\n即墨危矣。\n王何不先秦使之未到，\n復孟嘗君，\n而益與之邑以謝之？\n孟嘗君必喜而受之。\n秦雖彊國，\n豈可以請人相而迎之哉！\n折秦之謀，\n而絕其霸彊之略。」\n齊王曰：\n「善。」\n乃使人至境侯秦使。\n秦使車適入齊境，\n使還馳告之，\n王召孟嘗君而復其相位，\n而與其故邑之地，\n又益以千戶。\n秦之使者聞孟嘗君復相齊，\n還車而去矣。\n\n自齊王毀廢孟嘗君，\n諸客皆去。\n後召而復之，\n馮驩迎之。\n未到，\n孟嘗君太息歎曰：\n「文常好客，\n遇客無所敢失，\n食客三千有餘人，\n先生所知也。\n客見文一日廢，\n皆背文而去，\n莫顧文者。\n今賴先生得復其位，\n客亦有何面目復見文乎？\n如復見文者，\n必唾其面而大辱之。」\n馮驩結轡下拜。\n孟嘗君下車接之，\n曰：\n「先生為客謝乎？」\n馮驩曰：\n「非為客謝也，\n為君之言失。\n夫物有必至，\n事有固然，\n君知之乎？」\n孟嘗君曰：\n「愚不知所謂也。」\n曰：\n「生者必有死，\n物之必至也；\n富貴多士，\n貧賤寡友，\n事之固然也。\n君獨不見夫趣市朝者乎？\n明旦，\n側肩爭門而入；\n日暮之後，\n過市朝者掉臂而不顧。\n非好朝而惡暮，\n所期物忘其中。\n今君失位，\n賓客皆去，\n不足以怨士而徒絕賓客之路。\n願君遇客如故。」\n孟嘗君再拜曰：\n「敬從命矣。\n聞先生之言，\n敢不奉教焉。」\n\n太史公曰：\n吾嘗過薛，\n其俗閭里率多暴桀子弟，\n與鄒、\n魯殊。\n問其故，\n曰：\n「孟嘗君招致天下任俠，\n姦人入薛中蓋六萬餘家矣。」\n世之傳孟嘗君好客自喜，\n名不虛矣。\n\n5.16《平原君虞卿列傳第十六》\n\n平原君趙勝者，\n趙之諸公子也。\n諸子中勝最賢，\n喜賓客，\n賓客蓋至者數千人。\n平原君相趙惠文王及孝成王，\n三去相，\n三復位，\n封於東武城。\n\n平原君家樓臨民家。\n民家有躄者，\n槃散行汲。\n平原君美人居樓上，\n臨見，\n大笑之。\n明日，\n躄者至平原君門，\n請曰：\n「臣聞君之喜士，\n士不遠千里而至者，\n以君能貴士而賤妾也。\n臣不幸有罷癃之病，\n而君之後宮臨而笑臣，\n臣願得笑臣者頭。」\n平原君笑應曰：\n「諾。」\n躄者去，\n平原君笑曰：\n「觀此豎子，\n乃欲以一笑之故殺吾美人，\n不亦甚乎！」\n終不殺。\n居歲餘，\n賓客門下舍人稍稍引去者過半。\n平原君怪之，\n曰：\n「勝所以待諸君者未嘗敢失禮，\n而去者何多也？」\n門下一人前對曰：\n「以君之不殺笑躄者，\n以君為愛色而賤士，\n士即去耳。」\n於是平原君乃斬笑躄者美人頭，\n自造門進躄者，\n因謝焉。\n其後門下乃復稍稍來。\n是時齊有孟嘗，\n魏有信陵，\n楚有春申，\n故爭相傾以待士。\n\n秦之圍邯鄲，\n趙使平原君求救，\n合從於楚，\n約與食客門下有勇力文武備具者二十人偕。\n平原君曰：\n「使文能取勝，\n則善矣。\n文不能取勝，\n則歃血於華屋之下，\n必得定從而還。\n士不外索，\n取於食客門下足矣。」\n得十九人，\n餘無可取者，\n無以滿二十人。\n門下有毛遂者，\n前，自贊於平原君曰：\n「遂聞君將合從於楚，\n約與食客門下二十人偕，\n不外索。\n今少一人，\n願君即以遂備員而行矣。」\n平原君曰：\n「先生處勝之門下幾年於此矣？」\n毛遂曰：\n「三年於此矣。」\n平原君曰：\n「夫賢士之處世也，\n譬若錐之處囊中，\n其末立見。\n今先生處勝之門下三年於此矣，\n左右未有所稱誦，\n勝未有所聞，\n是先生無所有也。\n先生不能，\n先生留。」\n毛遂曰：\n「臣乃今日請處囊中耳。\n使遂蚤得處囊中，\n乃穎脫而出，\n非特其末見而已。」\n平原君竟與毛遂偕。\n十九人相與目笑之而未廢也。\n\n毛遂比至楚，\n與十九人論議，\n十九人皆服。\n平原君與楚合從，\n言其利害，\n日出而言之，\n日中不決。\n十九人謂毛遂曰：\n「先生上。」\n毛遂按劍歷階而上，\n謂平原君曰：\n「從之利害，\n兩言而決耳。\n今日出而言從，\n日中不決，\n何也？」\n楚王謂平原君曰：\n「客何為者也？」\n平原君曰：\n「是勝之舍人也。」\n楚王叱曰：\n「胡不下！\n吾乃與而君言，\n汝何為者也！」\n毛遂按劍而前曰：\n「王之所以叱遂者，\n以楚國之眾也。\n今十步之內，\n王不得恃楚國之眾也，\n王之命縣於遂手。\n吾君在前，\n叱者何也？\n且遂聞湯以七十里之地王天下，\n文王以百里之壤而臣諸侯，\n豈其士卒眾多哉，\n誠能據其勢而奮其威。\n今楚地方五千里，\n持戟百萬，\n此霸王之資也。\n以楚之彊，\n天下弗能當。\n白起，\n小豎子耳，\n率數萬之眾，\n興師以與楚戰，\n一戰而舉鄢郢，\n再戰而燒夷陵，\n三戰而辱王之先人。\n此百世之怨而趙之所羞，\n而王弗知惡焉。\n合從者為楚，\n非為趙也。\n吾君在前，\n叱者何也？」\n楚王曰：\n「唯唯，\n誠若先生之言，\n謹奉社稷而以從。」\n毛遂曰：\n「從定乎？」\n楚王曰：\n「定矣。」\n毛遂謂楚王之左右曰：\n「取雞狗馬之血來。」\n毛遂奉銅槃而跪進之楚王曰：\n「王當歃血而定從，\n次者吾君，\n次者遂。」\n遂定從於殿上。\n毛遂左手持槃血而右手招十九人曰：\n「公相與歃此血於堂下。\n公等錄錄，\n所謂因人成事者也。」\n\n平原君已定從而歸，\n歸至於趙，\n曰：\n「勝不敢復相士。\n勝相士多者千人，\n寡者百數，\n自以為不失天下之士，\n今乃於毛先生而失之也。\n毛先生一至楚，\n而使趙重於九鼎大呂。\n毛先生以三寸之舌，\n彊於百萬之師。\n勝不敢復相士。」\n遂以為上客。\n\n平原君既返趙，\n楚使春申君將兵赴救趙，\n魏信陵君亦矯奪晉鄙軍往救趙，\n皆未至。\n秦急圍邯鄲，\n邯鄲急，\n且降，\n平原君甚患之。\n邯鄲傳舍吏子李同說平原君曰：\n「君不憂趙亡邪？」\n平原君曰：\n「趙亡則勝為虜，\n何為不憂乎？」\n李同曰：\n「邯鄲之民，\n炊骨易子而食，\n可謂急矣，\n而君之後宮以百數，\n婢妾被綺縠，\n餘粱肉，\n而民褐衣不完，\n糟穅不厭。\n民困兵盡，\n或剡木為矛矢，\n而君器物鍾磬自若。\n使秦破趙，\n君安得有此？\n使趙得全，\n君何患無有？\n今君誠能令夫人以下編於士卒之閒，\n分功而作，\n家之所有盡散以饗士，\n士方其危苦之時，\n易德耳。」\n於是平原君從之，\n得敢死之士三千人。\n李同遂與三千人赴秦軍，\n秦軍為之卻三十里。\n亦會楚、\n魏救至，\n秦兵遂罷，\n邯鄲復存。\n李同戰死，\n封其父為李侯。\n\n虞卿欲以信陵君之存邯鄲為平原君請封。\n公孫龍聞之，\n夜駕見平原君曰：\n「龍聞虞卿欲以信陵君之存邯鄲為君請封，\n有之乎？」\n平原君曰：\n「然。」\n龍曰：\n「此甚不可。\n且王舉君而相趙者，\n非以君之智能為趙國無有也。\n割東武城而封君者，\n非以君為有功也，\n而以國人無勳，\n乃以君為親戚故也。\n君受相印不辭無能，\n割地不言無功者，\n亦自以為親戚故也。\n今信陵君存邯鄲而請封，\n是親戚受城而國人計功也。\n此甚不可。\n且虞卿操其兩權，\n事成，\n操右券以責；\n事不成，\n以虛名德君。\n君必勿聽也。」\n平原君遂不聽虞卿。\n\n平原君以趙孝成王十五年卒。\n子孫代，\n後竟與趙俱亡。\n\n平原君厚待公孫龍。\n公孫龍善為堅白之辯，\n及鄒衍過趙言至道，\n乃絀公孫龍。\n\n虞卿者，\n游說之士也。\n躡蹻檐簦說趙孝成王。\n一見，\n賜黃金百鎰，\n白璧一雙；\n再見，\n為趙上卿，\n故號為虞卿。\n\n秦趙戰於長平，\n趙不勝，\n亡一都尉。\n趙王召樓昌與虞卿曰：\n「軍戰不勝，\n尉復死，\n寡人使束甲而趨之，\n何如？」\n樓昌曰：\n「無益也，\n不如發重使為媾。」\n虞卿曰：\n「昌言媾者，\n以為不媾軍必破也。\n而制媾者在秦。\n且王之論秦也，\n欲破趙之軍乎，\n不邪？」\n王曰：\n「秦不遺餘力矣，\n必且欲破趙軍。」\n虞卿曰：\n「王聽臣，\n發使出重寶以附楚、\n魏，楚、\n魏欲得王之重寶，\n必內吾使。\n趙使人楚、\n魏，秦必疑天下之合從，\n且必恐。\n如此，\n則媾乃可為也。」\n趙王不聽，\n與平陽君為媾，\n發鄭朱入秦。\n秦內之。\n趙王召虞卿曰：\n「寡人使平陽君為媾於秦，\n秦已內鄭朱矣，\n卿以為奚如？」\n虞卿對曰：\n「王不得媾，\n軍必破矣。\n天下賀戰勝者皆在秦矣。\n鄭朱，\n貴人也，\n入秦，\n秦王與應侯必顯重以示天下。\n楚、魏以趙為媾，\n必不救王。\n秦知天下不救王，\n則媾不可得成也。\n應侯果顯鄭朱以示天下賀戰勝者，\n終不肯媾。\n長平大敗，\n遂圍邯鄲，\n為天下笑。\n\n秦既解邯鄲圍，\n而趙王入朝，\n使趙郝約事於秦，\n割六縣而媾。\n虞卿謂趙王曰：\n「秦之攻王也，\n倦而歸乎？\n王以其力尚能進，\n愛王而弗攻乎？」\n王曰：\n「秦之攻我也，\n不遺餘力矣，\n必以倦而歸也。」\n虞卿曰：\n「秦以其力攻其所不能取，\n倦而歸，\n王又以其力之所不能取以送之，\n是助秦自攻也。\n來年秦復攻王，\n王無救矣。」\n王以虞卿之言告趙郝。\n趙郝曰：\n「虞卿誠能盡秦力之所至乎？\n誠知秦力之所不能進，\n此彈丸之地弗予，\n令秦來年復攻王，\n王得無割其內而媾乎？」\n王曰：\n「請聽子割矣，\n子能必使來年秦之不復攻我乎？」\n趙郝對曰：\n「此非臣之所敢任也。\n他日三晉之交於秦，\n相善也。\n今秦善韓、\n魏而攻王，\n王之所以事秦必不如韓、\n魏也。\n今臣為足下解負親之攻，\n開關通幣，\n齊交韓、\n魏，至來年而王獨取攻於秦，\n此王之所以事秦必在韓、\n魏之後也。\n此非臣之所敢任也。」\n\n王以告虞卿。\n虞卿對曰：\n「郝言\n『不媾，\n來年秦復攻王，\n王得無割其內而媾乎』。\n今媾，\n郝又以不能必秦之不復攻也。\n今雖割六城，\n何益！\n來年復攻，\n又割其力之所不能取而媾，\n此自盡之術也，\n不如無媾。\n秦雖善攻，\n不能取六縣；\n趙雖不能守，\n終不失六城。\n秦倦而歸，\n兵必罷。\n我以六城收天下以攻罷秦，\n是我失之於天下而取償於秦也。\n吾國尚利，\n孰與坐而割地，\n自弱以彊秦哉？\n今郝曰\n『秦善韓、\n魏而攻趙者，\n必王之事秦不如韓、\n魏也』，\n是使王歲以六城事秦也，\n即坐而城盡。\n來年秦復求割地，\n王將與之乎？\n弗與，\n是棄前功而挑秦禍也；\n與之，\n則無地而給之。\n語曰\n『彊者善攻，\n弱者不能守』。\n今坐而聽秦，\n秦兵不獘而多得地，\n是彊秦而弱趙也。\n以益彊之秦而割愈弱之趙，\n其計故不止矣。\n且王之地有盡而秦之求無已，\n以有盡之地而給無已之求，\n其勢必無趙矣。」\n\n趙王計未定，\n樓緩從秦來，\n趙王與樓緩計之，\n曰：\n「予秦地如毋予，\n孰吉？」\n緩辭讓曰：\n「此非臣之所能知也。」\n王曰：\n「雖然，\n試言公之私。」\n樓緩對曰：\n「王亦聞夫公甫文伯母乎？\n公甫文伯仕於魯，\n病死，\n女子為自殺於房中者二人。\n其母聞之，\n弗哭也。\n其相室曰：\n『焉有子死而弗哭者乎？』\n其母曰：\n『孔子，\n賢人也，\n逐於魯，\n而是人不隨也。\n今死而婦人為之自殺者二人，\n若是者必其於長者薄而於婦人厚也。』\n故從母言之，\n是為賢母；\n從妻言之，\n是必不免為妒妻。\n故其言一也，\n言者異則人心變矣。\n今臣新從秦來而言勿予，\n則非計也，\n言予之，\n恐王以臣為為秦也：\n故不敢對。\n使臣得為大王計，\n不如予之。」\n王曰：\n「諾。」\n\n虞卿聞之，\n入見王曰：\n「此飾說也，\n王慎勿予！」\n樓緩聞之，\n往見王。\n王又以虞卿之言告樓緩。\n樓緩對曰：\n「不然。\n虞卿得其一，\n不得其二。\n夫秦趙構難而天下皆說，\n何也？\n曰\n『吾且因彊而乘弱矣』。\n今趙兵困於秦，\n天下之賀戰勝者則必盡在於秦矣。\n故不如亟割地為和，\n以疑天下而慰秦之心。\n不然，\n天下將因秦之怒，\n乘趙之獘，\n瓜分之。\n趙且亡，\n何秦之圖乎？\n故曰虞卿得其一，\n不得其二。\n願王以此決之，\n勿復計也。」\n\n虞卿聞之，\n往見王曰：\n「危哉樓子之所以為秦者，\n是愈疑天下，\n而何慰秦之心哉？\n獨不言其示天下弱乎？\n且臣言勿予者，\n非固勿予而已也。\n秦索六城於王，\n而王以六城賂齊。\n齊，秦之深讎也，\n得王之六城，\n并力西擊秦，\n齊之聽王，\n不待辭之畢也。\n則是王失之於齊而取償於秦也。\n而齊、\n趙之深讎可以報矣，\n而示天下有能為也。\n王以此發聲，\n兵未窺於境，\n臣見秦之重賂至趙而反媾於王也。\n從秦為媾，\n韓、魏聞之，\n必盡重王；\n重王，\n必出重寶以先於王。\n則是王一舉而結三國之親，\n而與秦易道也。」\n趙王曰：\n「善。」\n則使虞卿東見齊王，\n與之謀秦。\n虞卿未返，\n秦使者已在趙矣。\n樓緩聞之，\n亡去。\n趙於是封虞卿以一城。\n\n居頃之，\n而魏請為從。\n趙孝成王召虞卿謀。\n過平原君，\n平原君曰：\n「願卿之論從也。」\n虞卿入見王。\n王曰：\n「魏請為從。」\n對曰：\n「魏過。」\n王曰：\n「寡人固未之許。」\n對曰：\n「王過。」\n王曰：\n「魏請從，\n卿曰魏過，\n寡人未之許，\n又曰寡人過，\n然則從終不可乎？」\n對曰：\n「臣聞小國之與大國從事也，\n有利則大國受其福，\n有敗則小國受其禍。」\n今魏以小國請其禍，\n而王以大國辭其福，\n臣故曰王過，\n魏亦過。\n竊以為從便。」\n王曰：\n「善。」\n乃合魏為從。\n\n虞卿既以魏齊之故，\n不重萬戶侯卿相之印，\n與魏齊閒行，\n卒去趙，\n困於梁。\n魏齊已死，\n不得意，\n乃著書，\n上採《春秋》，\n下觀近世，\n曰《節義》、\n《稱號》、\n《揣摩》、\n《政謀》，\n凡八篇。\n以刺譏國家得失，\n世傳之曰《虞氏春秋》。\n\n太史公曰：\n平原君，\n翩翩濁世之佳公子也，\n然未睹大體。\n鄙語曰\n「利令智昏」，\n平原君貪馮亭邪說，\n使趙陷長平兵四十餘萬眾，\n邯鄲幾亡。\n虞卿料事揣情，\n為趙畫策，\n何其工也！\n及不忍魏齊，\n卒困於大梁，\n庸夫且知其不可，\n況賢人乎？\n然虞卿非窮愁，\n亦不能著書以自見於後世云。\n\n5.17《魏公子列傳第十七》\n\n魏公子無忌者，\n魏昭王少子而魏安釐王異母弟也。\n昭王薨，\n安釐王即位，\n封公子為信陵君。\n是時范睢亡魏相秦，\n以怨魏齊故，\n秦兵圍大梁，\n破魏華陽下車，\n走芒卯。\n魏王及公子患之。\n\n公子為人仁而下士，\n士無賢不肖皆謙而禮交之，\n不敢以其富貴驕士。\n士以此方數千里爭往歸之，\n致食客三千人。\n當是時，\n諸侯以公子賢，\n多客，\n不敢加兵謀魏十餘年。\n\n公子與魏王博，\n而北境傳舉烽，\n言\n「趙寇至，\n且入界」。\n魏王釋博，\n欲召大臣謀。\n公子止王曰：\n「趙王田獵耳，\n非為寇也。」\n復博如故。\n王恐，\n心不在博。\n居頃，\n復從北方來傳言曰：\n「趙王獵耳，\n非為寇也。」\n魏王大驚，\n曰：\n「公子何以知之？」\n公子曰：\n「臣之客有能深得趙王陰事者，\n趙王所為，\n客輒以報臣，\n臣以此知之。」\n是後魏王畏公子之賢能，\n不敢任公子以國政。\n\n魏有隱士曰侯嬴，\n年七十，\n家貧，\n為大梁夷門監者。\n公子聞之，\n往請，\n欲厚遺之。\n不肯受，\n曰：\n「臣脩身絜行數十年，\n終不以監門困故而受公子財。」\n公子於是乃置酒大會賓客。\n坐定，\n公子從車騎，\n虛左，\n自迎夷門侯生。\n侯生攝敝衣冠，\n直上載公子上坐，\n不讓，\n欲以觀公子。\n公子執轡愈恭。\n侯生又謂公子曰：\n「臣有客在市屠中，\n願枉車騎過之。」\n公子引車入市，\n侯生下見其客朱亥，\n俾倪故久立，\n與其客語，\n微察公子。\n公子顏色愈和。\n當是時，\n魏將相宗室賓客滿堂，\n待公子舉酒。\n市人皆觀公子執轡。\n從騎皆竊罵侯生。\n侯生視公子色終不變，\n乃謝客就車。\n至家，\n公子引侯生坐上坐，\n徧贊賓客，\n賓客皆驚。\n酒酣，\n公子起，\n為壽侯生前。\n侯生因謂公子曰：\n「今日嬴之為公子亦足矣。\n嬴乃夷門抱關者也，\n而公子親枉車騎，\n自迎嬴於眾人廣坐之中，\n不宜有所過，\n今公子故過之。\n然嬴欲就公子之名，\n故久立公子車騎市中，\n過客以觀公子，\n公子愈恭。\n市人皆以嬴為小人，\n而以公子為長者能下士也。」\n於是罷酒，\n侯生遂為上客。\n\n侯生謂公子曰：\n「臣所過屠者朱亥，\n此子賢者，\n世莫能知，\n故隱屠閒耳。」\n公子往數請之，\n朱亥故不復謝，\n公子怪之。\n\n魏安釐王二十年，\n秦昭王已破趙長平軍，\n又進兵圍邯鄲。\n公子姊為趙惠文王弟平原君夫人，\n數遺魏王及公子書，\n請救於魏。\n魏王使將軍晉鄙將十萬眾救趙。\n秦王使使者告魏王曰：\n「吾攻趙旦暮且下，\n而諸侯敢救者，\n已拔趙，\n必移兵先擊之。」\n魏王恐，\n使人止晉鄙，\n留軍壁鄴，\n名為救趙，\n實持兩端以觀望。\n平原君使者冠蓋相屬於魏，\n讓魏公子曰：\n「勝所以自附為婚姻者，\n以公子之高義，\n為能急人之困。\n今邯鄲旦暮降秦而魏救不至，\n安在公子能急人之困也！\n且公子縱輕勝，\n棄之降秦，\n獨不憐公子姊邪？」\n公子患之，\n數請魏王，\n及賓客辯士說王萬端。\n魏王畏秦，\n終不聽公子。\n公子自度終不能得之於王，\n計不獨生而令趙亡，\n乃請賓客，\n約車騎百餘乘，\n欲以客往赴秦軍，\n與趙俱死。\n\n行過夷門，\n見侯生，\n具告所以欲死秦軍狀。\n辭決而行，\n侯生曰：\n「公子勉之矣，\n老臣不能從。」\n公子行數里，\n心不快，\n曰：\n「吾所以待侯生者備矣，\n天下莫不聞，\n今吾且死而侯生曾無一言半辭送我，\n我豈有所失哉？」\n復引車還，\n問侯生。\n侯生笑曰：\n「臣固知公子之還也。」\n曰：\n「公子喜士，\n名聞天下。\n今有難，\n無他端而欲赴秦軍，\n譬若以肉投餒虎，\n何功之有哉？\n尚安事客？\n然公子遇臣厚，\n公子往而臣不送，\n以是知公子恨之復返也。」\n公子再拜，\n因問。\n侯生乃屏人閒語，\n曰：\n「嬴聞晉鄙之兵符常在王臥內，\n而如姬最幸，\n出入王臥內，\n力能竊之。\n嬴聞如姬父為人所殺，\n如姬資之三年，\n自王以下欲求報其父仇，\n莫能得。\n如姬為公子泣，\n公子使客斬其仇頭，\n敬進如姬。\n如姬之欲為公子死，\n無所辭，\n顧未有路耳。\n公子誠一開口請如姬，\n如姬必許諾，\n則得虎符奪晉鄙軍，\n北救趙而西卻秦，\n此五霸之伐也。」\n公子從其計，\n請如姬。\n如姬果盜晉鄙兵符與公子。\n\n公子行，\n侯生曰：\n「將在外，\n主令有所不受，\n以便國家。\n公子即合符，\n而晉鄙不授公子兵而復請之，\n事必危矣。\n臣客屠者朱亥可與俱，\n此人力士。\n晉鄙聽，\n大善；\n不聽，\n可使擊之。」\n於是公子泣。\n侯生曰：\n「公子畏死邪？\n何泣也？」\n公子曰：\n「晉鄙嚄唶宿將，\n往恐不聽，\n必當殺之，\n是以泣耳，\n豈畏死哉？」\n於是公子請朱亥。\n朱亥笑曰：\n「臣迺市井鼓刀屠者，\n而公子親數存之，\n所以不報謝者，\n以為小禮無所用。\n今公子有急，\n此乃臣效命之秋也。」\n遂與公子俱。\n公子過謝侯生。\n侯生曰：\n「臣宜從，\n老不能。\n請數公子行日，\n以至晉鄙軍之日，\n北鄉自剄，\n以送公子。」\n公子遂行。\n\n至鄴，\n矯魏王令代晉鄙。\n晉鄙合符，\n疑之，\n舉手視公子曰：\n「今吾擁十萬之眾，\n屯於境上，\n國之重任，\n今單車來代之，\n何如哉？」\n欲無聽。\n朱亥袖四十斤鐵椎，\n椎殺晉鄙，\n公子遂將晉鄙軍。\n勒兵下令軍中曰：\n「父子俱在軍中，\n父歸；\n兄弟俱在軍中，\n兄歸，\n獨子無兄弟，\n歸養。」\n得選兵八萬人，\n進兵擊秦軍。\n秦軍解去，\n遂救邯鄲，\n存趙。\n趙王及平原君自迎公子於界，\n平原君負韊矢為公子先引。\n趙王再拜曰：\n「自古賢人未有及公子者也。」\n當此之時，\n平原君不敢自比於人。\n公子與侯生決，\n至軍，\n侯生果北鄉自剄。\n\n　魏王怒公子之盜其兵符，\n矯殺晉鄙，\n公子亦自知也。\n已卻秦存趙，\n使將將其軍歸魏，\n而公子獨與客留趙。\n趙孝成王德公子之矯奪晉鄙兵而存趙，\n乃與平原君計，\n以五城封公子。\n公子聞之，\n意驕矜而有自功之色。\n客有說公子曰：\n「物有不可忘，\n或有不可不忘。\n夫人有德於公子，\n公子不可忘也；\n公子有德於人，\n願公子忘之也。\n且矯魏王令，\n奪晉鄙兵以救趙，\n於趙則有功矣，\n於魏則未為忠臣也。\n公子乃自驕而功之，\n竊為公子不取也。」\n於是公子立自責，\n似若無所容者。\n趙王埽除自迎，\n執主人之禮，\n引公子就西階。\n公子側行辭讓，\n從東階上。\n自言辠過，\n以負於魏，\n無功於趙。\n趙王侍酒至暮，\n口不忍獻五城，\n以公子退讓也。\n公子竟留趙。\n趙王以鄗為公子湯沐邑，\n魏亦復以信陵奉公子。\n公子留趙。\n\n公子聞趙有處士毛公藏於博徒，\n薛公藏於賣漿家，\n公子欲見兩人，\n兩人自匿不肯見公子。\n公子聞所在，\n乃閒步往從此兩人游，\n甚歡。\n平原君聞之，\n謂其夫人曰：\n「始吾聞夫人弟公子天下無雙，\n今吾聞之，\n乃妄從博徒賣漿者游，\n公子妄人耳。」\n夫人以告公子。\n公子乃謝夫人去，\n曰：\n「始吾聞平原君賢，\n故負魏王而救趙，\n以稱平原君。\n平原君之游，\n徒豪舉耳，\n不求士也。\n無忌自在大梁時，\n常聞此兩人賢，\n至趙，\n恐不得見。\n以無忌從之游，\n尚恐其不我欲也，\n今平原君乃以為羞，\n其不足從游。」\n乃裝為去。\n夫人具以語平原君。\n平原君乃免冠謝，\n固留公子。\n平原君門下聞之，\n半去平原君歸公子，\n天下士復歸公子，\n公子傾平原君客。\n\n公子留趙十年不歸。\n秦聞公子在趙，\n日夜出兵東伐魏。\n魏王患之，\n使使往請公子。\n公子恐其怒之，\n乃誡門下：\n「有敢為魏王使通者，\n死。」\n賓客皆背魏之趙，\n莫敢勸公子歸。\n毛公、\n薛公兩人往見公子曰：\n「公子所以重於趙，\n名聞諸侯者，\n徒以有魏也。\n今秦攻魏，\n魏急而公子不恤，\n使秦破大梁而夷先王之宗廟，\n公子當何面目立天下乎？」\n語未及卒，\n公子立變色，\n告車趣駕歸救魏。\n\n魏王見公子，\n相與泣，\n而以上將軍印授公子，\n公子遂將。\n魏安釐王三十年，\n公子使使遍告諸侯。\n諸侯聞公子將，\n各遣將將兵救魏。\n公子率五國之兵破秦軍於河外，\n走蒙驁。\n遂乘勝逐秦軍至函谷關，\n抑秦兵，\n秦兵不敢出。\n當是時，\n公子威振天下，\n諸侯之客進兵法，\n公子皆名之，\n故世俗稱《魏公子兵法》。\n\n秦王患之，\n乃行金萬斤於魏，\n求晉鄙客，\n令毀公子於魏王曰：\n「公子亡在外十年矣，\n今為魏將，\n諸侯將皆屬，\n諸侯徒聞魏公子，\n不聞魏王。\n公子亦欲因此時定南面而王，\n諸侯畏公子之威，\n方欲共立之。」\n秦數使反閒，\n偽賀公子得立為魏王未也。\n魏王日聞其毀，\n不能不信，\n後果使人代公子將。\n公子自知再以毀廢，\n乃謝病不朝，\n與賓客為長夜飲，\n飲醇酒，\n多近婦女。\n日夜為樂飲者四歲，\n竟病酒而卒。\n其歲，\n魏安釐王亦薨。\n\n秦聞公子死，\n使蒙驁攻魏，\n拔二十城，\n初置東郡。\n其後秦稍蠶食魏，\n十八歲而虜魏王，\n屠大梁。\n\n高祖始微少時，\n數聞公子賢。\n及即天子位，\n每過大梁，\n常祠公子。\n高祖十二年，\n從擊黥布還，\n為公子置守冢五家，\n世世歲以四時奉祠公子。\n\n太史公曰：\n吾過大梁之墟，\n求問其所謂夷門。\n夷門者，\n城之東門也。\n天下諸公子亦有喜士者矣，\n然信陵君之接巖穴隱者，\n不恥下交，\n有以也。\n名冠諸侯，\n不虛耳。\n高祖每過之而令民奉祠不絕也。\n\n5.18《春申君列傳第十八》\n\n春申君者，\n楚人也，\n名歇，\n姓黃氏。\n游學博聞，\n事楚頃襄王。\n頃襄王以歇為辯，\n使於秦。\n秦昭王使白起攻韓、\n魏，敗之於華陽，\n禽魏將芒卯，\n韓、魏服而事秦。\n秦昭王方令白起與韓、\n魏共伐楚，\n未行，\n而楚使黃歇適至於秦，\n聞秦之計。\n當是之時，\n秦已前使白起攻楚，\n取巫、\n黔中之郡，\n拔鄢郢，\n東至竟陵，\n楚頃襄王東徙治於陳縣。\n黃歇見楚懷王之為秦所誘而入朝，\n遂見欺，\n留死於秦。\n頃襄王，\n其子也，\n秦輕之，\n恐壹舉兵而滅楚。\n歇乃上書說秦昭王曰：\n\n天下莫彊於秦、\n楚。今聞大王欲伐楚，\n此猶兩虎相與鬭。\n兩虎相與鬭而駑犬受其獘，\n不如善楚。\n臣請言其說：\n臣聞物至則反，\n冬夏是也；\n致至則危，\n累棊是也。\n今大國之地，\n徧天下有其二垂，\n此從生民已來，\n萬乘之地未嘗有也。\n先帝文王、\n莊王之身，\n三世不妄接地於齊，\n以絕從親之要。\n今王使盛橋守事於韓，\n盛橋以其地入秦，\n是王不用甲，\n不信威，\n而得百里之地。\n王可謂能矣。\n王又舉甲而攻魏，\n杜大梁之門，\n舉河內，\n拔燕、\n酸棗、\n虛、桃，\n入邢，\n魏之兵雲翔而不敢捄。\n王之功亦多矣。\n王休甲息眾，\n二年而後復之；\n又并蒲、\n衍、首、\n垣，以臨仁、\n平丘，\n黃、濟陽嬰城而魏氏服；\n王又割濮磿之北，\n注齊秦之要，\n絕楚趙之脊，\n天下五合六聚而不敢救。\n王之威亦單矣。\n\n王若能持功守威，\n絀攻取之心而肥仁義之地，\n使無後患，\n三王不足四，\n五伯不足六也。\n王若負人徒之眾，\n仗兵革之彊，\n乘毀魏之威，\n而欲以力臣天下之主，\n臣恐其有後患也。\n《詩》曰\n「靡不有初，\n鮮克有終」。\n《易》曰\n「狐涉水，\n濡其尾」。\n此言始之易，\n終之難也。\n何以知其然也？\n昔智氏見伐趙之利而不知榆次之禍，\n吳見伐齊之便而不知干隧之敗。\n此二國也，\n非無大功也，\n沒利於前而易患於後也。\n吳之信越也，\n從而伐齊，\n既勝齊人於艾陵，\n還為越王禽三渚之浦。\n智氏之信韓、\n魏也，\n從而伐趙，\n攻晉陽城，\n勝有日矣，\n韓、魏叛之，\n殺智伯瑤於鑿臺之下。\n今王妒楚之不毀也，\n而忘毀楚之彊韓、\n魏也，\n臣為王慮而不取也。\n\n《詩》曰\n「大武遠宅而不涉」。\n從此觀之，\n楚國，\n援也；\n鄰國，\n敵也。\n《詩》云\n「趯趯毚兔，\n遇犬獲之。\n他人有心，\n余忖度之」。\n今王中道而信韓、\n魏之善王也。\n此正吳之信越也。\n臣聞之，\n敵不可假，\n時不可失。\n臣恐韓、\n魏卑辭除患而實欲欺大國也。\n何則？\n王無重世之德於韓、\n魏，而有累世之怨焉。\n夫韓、\n魏父子兄弟接踵而死於秦者將十世矣。\n本國殘，\n社稷壞，\n宗廟毀。\n刳腹絕腸，\n折頸摺頤，\n首身分離，\n暴骸骨於草澤，\n頭顱僵仆，\n相望於境，\n父子老弱係脰束手為群虜者相及於路。\n鬼神孤傷，\n無所血食。\n人民不聊生，\n族類離散，\n流亡為僕妾者，\n盈滿海內矣。\n故韓、\n魏之不亡，\n秦社稷之憂也，\n今王資之與攻楚，\n不亦過乎！\n\n且王攻楚將惡出兵？\n王將借路於仇讎之韓、\n魏乎？\n兵出之日而王憂其不返也，\n是王以兵資於仇讎之韓、\n魏也。\n王若不借路於仇讎之韓、\n魏，必攻隨水右壤。\n隨水右壤，\n此皆廣川大水，\n山林谿谷，\n不食之地也，\n王雖有之，\n不為得地。\n是王有毀楚之名而無得地之實也。\n\n且王攻楚之日，\n四國必悉起兵以應王。\n秦、楚之兵構而不離，\n魏氏將出而攻留、\n方與、\n銍、湖陵、\n碭、蕭、\n相，故宋必盡。\n齊人南面攻楚，\n泗上必舉。\n此皆平原四達，\n膏腴之地，\n而使獨攻。\n王破楚以肥韓、\n魏於中國而勁齊。\n韓、魏之彊，\n足以校於秦。\n齊南以泗水為境，\n東負海，\n北倚河，\n而無後患，\n天下之國莫彊於齊、\n魏，齊、\n魏得地葆利而詳事下吏，\n一年之後，\n為帝未能，\n其於禁王之為帝有餘矣。\n\n夫以王壤土之博，\n人徒之眾，\n兵革之彊，\n壹舉事而樹怨於楚，\n遲令韓、\n魏歸帝重於齊，\n是王失計也。\n臣為王慮，\n莫若善楚。\n秦、楚合而為一以臨韓，\n韓必斂手。\n王施以東山之險，\n帶以曲河之利，\n韓必為關內之侯。\n若是而王以十萬戍鄭，\n梁氏寒心，\n許、鄢陵嬰城，\n而上蔡、\n召陵不往來也，\n如此而魏亦關內侯矣。\n王壹善楚，\n而關內兩萬乘之主注地於齊，\n齊右壤可拱手而取也。\n王之地一經兩海，\n要約天下，\n是燕、\n趙無齊、\n楚，齊、\n楚無燕、\n趙也。\n然後危動燕、\n趙，直搖齊、\n楚，此四國者不待痛而服矣。\n\n昭王曰：\n「善。」\n於是乃止白起而謝韓、\n魏。發使賂楚，\n約為與國。\n\n黃歇受約歸楚，\n楚使歇與太子完入質於秦，\n秦留之數年。\n楚頃襄王病，\n太子不得歸。\n而楚太子與秦相應侯善，\n於是黃歇乃說應侯曰：\n「相國誠善楚太子乎？」\n應侯曰：\n「然。」\n歇曰：\n「今楚王恐不起疾，\n秦不如歸其太子。\n太子得立，\n其事秦必重而德相國無窮，\n是親與國而得儲萬乘也。\n若不歸，\n則咸陽一布衣耳；\n楚更立太子，\n必不事秦。\n夫失與國而絕萬乘之和，\n非計也。\n願相國孰慮之。」\n應侯以聞秦王。\n秦王曰：\n「令楚太子之傅先往問楚王之疾，\n返而後圖之。」\n黃歇為楚太子計曰：\n「秦之留太子也，\n欲以求利也。\n今太子力未能有以利秦也，\n歇憂之甚。\n而陽文君子二人在中，\n王若卒大命，\n太子不在，\n陽文君子必立為後，\n太子不得奉宗廟矣。\n不如亡秦，\n與使者俱出；\n臣請止，\n以死當之。」\n楚太子因變衣服為楚使者御以出關，\n而黃歇守舍，\n常為謝病。\n度太子已遠，\n秦不能追，\n歇乃自言秦昭王曰：\n「楚太子已歸，\n出遠矣。\n歇當死，\n願賜死。」\n昭王大怒，\n欲聽其自殺也。\n應侯曰：\n「歇為人臣，\n出身以徇其主，\n太子立，\n必用歇，\n故不如無罪而歸之，\n以親楚。」\n秦因遣黃歇。\n\n歇至楚三月，\n楚頃襄王卒，\n太子完立，\n是為考烈王。\n考烈王元年，\n以黃歇為相，\n封為春申君，\n賜淮北地十二縣。\n後十五歲，\n黃歇言之楚王曰：\n「淮北地邊齊，\n其事急，\n請以為郡便。」\n因并獻淮北十二縣，\n請封於江東。\n考烈王許之。\n春申君因城故吳墟，\n以自為都邑。\n\n春申君既相楚，\n是時齊有孟嘗君，\n趙有平原君，\n魏有信陵君，\n方爭下士，\n招致賓客，\n以相傾奪，\n輔國持權。\n\n春申君為楚相四年，\n秦破趙之長平軍四十餘萬。\n五年，\n圍邯鄲。\n邯鄲告急於楚，\n楚使春申君將兵往救之，\n秦兵亦去，\n春申君歸。\n春申君相楚八年，\n為楚北伐滅魯，\n以荀卿為蘭陵令。\n當是時，\n楚復彊。\n\n趙平原君使人於春申君，\n春申君舍之於上舍。\n趙使欲夸楚，\n為瑇瑁簪，\n刀劍室以珠玉飾之，\n請命春申君客。\n春申君客三千餘人，\n其上客皆躡珠履以見趙使，\n趙使大慚。\n\n春申君相十四年，\n秦莊襄王立，\n以呂不韋為相，\n封為文信侯。\n取東周。\n\n春申君相二十二年，\n諸侯患秦攻伐無已時，\n乃相與合從，\n西伐秦，\n而楚王為從長，\n春申君用事。\n至函谷關，\n秦出兵攻，\n諸侯兵皆敗走。\n楚考烈王以咎春申君，\n春申君以此益疏。\n\n客有觀津人朱英，\n謂春申君曰：\n「人皆以楚為彊而君用之弱，\n其於英不然。\n先君時善秦二十年而不攻楚，\n何也？\n秦踰黽隘之塞而攻楚，\n不便；\n假道於兩周，\n背韓、\n魏而攻楚，\n不可。\n今則不然，\n魏旦暮亡，\n不能愛許、\n鄢陵，\n其許魏割以與秦。\n秦兵去陳百六十里，\n臣之所觀者，\n見秦、\n楚之日鬭也。」\n楚於是去陳徙壽春；\n而秦徙衛野王，\n作置東郡。\n春申君由此就封於吳，\n行相事。\n\n楚考烈王無子，\n春申君患之，\n求婦人宜子者進之，\n甚眾，\n卒無子。\n趙人李園持其女弟，\n欲進之楚王，\n聞其不宜子，\n恐久毋寵。\n李園求事春申君為舍人，\n已而謁歸，\n故失期。\n還謁，\n春申君問之狀，\n對曰：\n「齊王使使求臣之女弟，\n與其使者飲，\n故失期。」\n春申君曰：\n「娉入乎？」\n對曰：\n「未也。」\n春申君曰：\n「可得見乎？」\n曰：\n「可。」\n於是李園乃進其女弟，\n即幸於春申君。\n知其有身，\n李園乃與其女弟謀。\n園女弟承閒以說春申君曰：\n「楚王之貴幸君，\n雖兄弟不如也。\n今君楚二十餘年，\n而王無子，\n即百歲後將更立兄弟，\n則楚更立君後，\n亦各貴其故所親，\n君又安得長有寵乎？\n非徒然也，\n君貴用事久，\n多失禮於王兄弟，\n兄弟誠立，\n禍且及身，\n何以保相印江東之封乎？\n今妾自知有身矣，\n而人莫知。\n妾幸君未久，\n誠以君之重而進妾於楚王，\n王必幸妾，\n妾賴天有子男，\n則是君之子為王也，\n楚國盡可得，\n孰與身臨不測之罪乎？」\n春申君大然之，\n乃出李園女弟，\n謹舍而言之楚王。\n楚王召入幸之，\n遂生子男，\n立為太子，\n以李園女弟為王后。\n楚王貴李園，\n園用事。\n\n李園既入其女弟，\n立為王后，\n子為太子，\n恐春申君語泄而益驕，\n陰養死士，\n欲殺春申君以滅口，\n而國人頗有知之者。\n\n春申君相二十五年，\n楚考烈王病。\n朱英謂春申君曰：\n「世有毋望之福，\n又有毋望之禍。\n今君處毋望之世，\n事毋望之主，\n安可以無毋望之人乎？」\n春申君曰：\n「何謂毋望之福？」\n曰：\n「君相楚二十餘年矣，\n雖名相國，\n實楚王也。\n今楚王病，\n旦暮且卒，\n而君相少主，\n因而代立當國，\n如伊尹、\n周公，\n王長而反政，\n不即遂南面稱孤而有楚國？\n此所謂毋望之福也。」\n春申君曰：\n「何謂毋望之禍？」\n曰：\n「李園不治國而君之仇也，\n不為兵而養死士之日久矣，\n楚王卒，\n李園必先入據權而殺君以滅口。\n此所謂毋望之禍也。」\n春申君曰：\n「何謂毋望之人？」\n對曰：\n「君置臣郎中，\n楚王卒，\n李園必先入，\n臣為君殺李園。\n此所謂毋望之人也。」\n春申君曰：\n「足下置之。\n李園，\n弱人也，\n僕又善之，\n且又何至此！」\n朱英知言不用，\n恐禍及身，\n乃亡去。\n\n後十七日，\n楚考烈王卒，\n李園果先入，\n伏死士於棘門之內。\n春申君入棘門，\n園死士俠刺春申君，\n斬其頭，\n投之棘門外。\n於是遂使吏盡滅春申君之家。\n而李園女弟初幸春申君有身而入之王所生子者遂立，\n是為楚幽王。\n\n是歲也，\n秦始皇帝立九年矣。\n嫪毐亦為亂於秦，\n覺，夷其三族，\n而呂不韋廢。\n\n太史公曰：\n吾適楚，\n觀春申君故城，\n宮室盛矣哉！\n初，春申君之說秦昭王，\n及出身遣楚太子歸，\n何其智之明也！\n後制於李園，\n旄矣。\n語曰：\n「當斷不斷，\n反受其亂。」\n春申君失朱英之謂邪？\n\n5.19《范睢蔡澤列傳第十九》\n\n范睢者，\n魏人也，字叔。\n游說諸侯，\n欲事魏王，\n家貧無以自資，\n乃先事魏中大夫須賈。\n\n須賈為魏昭王\n使於齊，\n范睢從。\n留數月，\n未得報。\n齊襄王聞睢辯口，\n乃使人賜睢金十斤\n及牛酒，\n\n睢辭謝\n不敢受。\n須賈知之，\n大怒，\n以為睢持魏國陰事告齊，\n故得此饋，\n令睢受其牛酒，\n還其金。\n既歸，\n心怒睢，\n以告魏相。\n\n魏相，\n魏之諸公子，曰魏齊。\n魏齊大怒，\n使舍人笞擊睢，\n折脅摺齒。\n睢詳死，\n即卷以簀，\n置廁中。\n賓客飲者醉，\n更溺睢，\n故僇辱以懲後，\n令無妄言者。\n\n睢從簀中\n謂守者曰：\n「公能出我，\n我必厚謝公。」\n守者乃請\n出棄簀中死人。\n曰：\n魏齊醉，「可矣。」\n范睢得出。\n\n後魏齊悔，\n復召求之。\n魏人鄭安平聞之，\n乃遂操范睢亡，\n伏匿，\n更名姓曰張祿。\n\n當此時，\n秦昭王使謁者王稽於魏。\n鄭安平詐為卒，\n侍王稽。\n王稽問：\n「魏有賢人\n可與俱西游者乎？」\n\n鄭安平曰：\n「臣里中有張祿先生，\n欲見君，\n言天下事。\n其人有仇，\n不敢晝見。」\n\n王稽曰：「夜與俱來。」\n鄭安平夜與張祿\n見王稽。\n語未究，\n王稽知范睢賢，\n謂曰：\n「先生待我\n於三亭之南。」\n與私約而去。\n\n王稽辭魏去，\n過載范睢入秦。\n至湖，\n望見車騎從西來。\n范睢曰：\n「彼來者為誰？」\n王稽曰：\n「秦相穰侯\n東行縣邑。」\n\n范睢曰：\n「吾聞穰侯專秦權，\n惡內諸侯客，\n此恐辱我，\n我寧且匿車中。」\n\n有頃，\n穰侯果至，\n勞王稽，\n因立車而語曰：\n「關東有何變？」\n曰：\n「無有。」\n又謂王稽曰：\n「謁君得無與諸侯客子俱來乎？\n無益，\n徒亂人國耳。」\n王稽曰：「不敢。」\n即別去。\n\n范睢曰：\n「吾聞穰侯智士也，\n其見事遲，\n鄉者疑車中有人，\n忘索之。」\n於是范睢下車走，\n曰：\n「此必悔之。」\n\n行十餘里，\n果使騎還\n索車中，\n無客，乃已。\n王稽遂與范睢入咸陽。\n\n已報使，\n因言曰：\n「魏有張祿先生，\n天下辯士也。\n曰\n『秦王之國危於累卵，\n得臣則安。\n然不可以書傳也』。\n臣故載來。」\n秦王弗信，\n使舍食草具。\n待命歲餘。\n\n當是時，\n昭王已立三十六年。\n南拔楚之鄢郢，\n楚懷王幽死於秦。\n秦東破齊。\n湣王嘗稱帝，\n後去之。\n\n數困三晉。\n厭天下辯士，\n無所信。\n穰侯，華陽君，\n昭王母宣太后之弟也，\n而涇陽君、高陵君\n皆昭王同母弟也。\n\n穰侯相，\n三人者更將，\n有封邑，\n以太后故，\n私家富重於王室。\n及穰侯為秦將，\n且欲越韓、魏\n而伐齊綱壽，\n欲以廣其陶封。\n范睢乃上書曰：\n\n臣聞明主立政，\n有功者不得不賞，\n有能者不得不官，\n勞大者其祿厚，\n功多者其爵尊，\n能治眾者其官大。\n故無能者不敢當職焉，\n有能者亦不得蔽隱。\n\n使以臣之言為可，\n願行\n而益利其道；\n以臣之言為不可，\n久留臣無為也。\n語曰：「庸主賞所愛\n而罰所惡；\n明主則不然，\n賞必加於有功，\n而刑必斷於有罪。」\n\n今臣之胸不足\n以當椹質，\n而要不足以待斧鉞，\n豈敢以疑事嘗試於王哉！\n雖以臣為賤人\n而輕辱，\n獨不重任臣者之無反復於王邪？\n\n且臣聞周有砥砨，\n宋有結綠，\n梁有縣藜，\n楚有和朴，\n此四寶者，\n土之所生，\n良工之所失也，\n而為天下名器。\n然則聖王之所棄者，\n獨不足以厚國家乎？\n\n臣聞善厚家者\n取之於國，\n善厚國者\n取之於諸侯。\n天下有明主\n則諸侯不得擅厚者，\n何也？\n\n為其割榮也。\n良醫知病人之死生，\n而聖主明於成敗之事，\n利則行之，\n害則舍之，\n疑則少嘗之，\n雖舜禹復生，\n弗能改已。\n\n語之至者，\n臣不敢載之於書，\n其淺者又不足聽也。\n意者臣愚\n而不概於王心邪？\n亡其言臣者賤\n而不可用乎？\n\n自非然者，\n臣願得少賜\n游觀之閒，\n望見顏色。\n一語無效，\n請伏斧質。\n\n於是秦昭王大說，\n乃謝王稽，\n使以傳車召范睢。\n\n於是范睢乃得見於離宮，\n詳為不知永巷\n而入其中。\n王來\n而宦者怒，逐之，\n曰：\n「王至！」\n范睢繆為曰：\n「秦安得王？\n秦獨有太后、穰侯耳。」\n\n欲以感怒昭王。\n昭王至，\n聞其與宦者爭言，\n遂延迎，\n謝曰：\n\n「寡人宜以身受命久矣，\n會義渠之事急，\n寡人旦暮自請太后；\n今義渠之事已，\n寡人乃得受命。\n竊閔然不敏，\n敬執賓主之禮。」\n范睢辭讓。\n是日觀范睢之見者，\n群臣莫不洒然變色易容者。\n\n秦王屏左右，\n宮中虛無人。\n秦王跽而請曰：\n「先生何以幸教寡人？」\n范睢曰：「唯唯。」\n有閒，\n秦王復跽而請曰：\n「先生何以幸教寡人？」\n范睢曰：「唯唯。」\n\n若是者三。\n秦王跽曰：\n「先生卒不幸教寡人邪？」\n范睢曰：「非敢然也。\n臣聞昔者\n呂尚之遇文王也，\n身為漁父\n而釣於渭濱耳。\n\n若是者，\n交疏也。\n已說\n而立為太師，\n載與俱歸者，\n其言深也。\n故文王遂收功於呂尚\n而卒王天下。\n\n鄉使文王疏呂尚\n而不與深言，\n是周無天子之德，\n而文武無與成\n其王業也。\n今臣羈旅之臣也，\n交疏於王，\n\n而所願陳者\n皆匡君之事，\n處人骨肉之閒，\n願效愚忠\n而未知王之心也。\n此所以王三問\n而不敢對者也。\n\n臣非有畏而不敢言也。\n臣知今日言之於前\n而明日伏誅於後，\n然臣不敢避也。\n大王信行臣之言，\n死不足以為臣患，\n亡不足以為臣憂，\n漆身為厲\n被髮為狂\n不足以為臣恥。\n\n且以五帝之聖焉而死，\n三王之仁焉而死，\n五伯之賢焉而死，\n烏獲、任鄙之力焉而死，\n成荊、孟賁、\n王慶忌、夏育之勇焉而死。\n死者，\n人之所必不免也。\n\n處必然之勢，\n可以少有補於秦，\n此臣之所大願也，\n臣又何患哉！\n伍子胥橐載\n而出昭關，\n夜行晝伏，\n至於陵水，\n無以餬其口，\n\n䣛行蒲伏，\n稽首肉袒，\n鼓腹吹篪，\n乞食於吳市，\n卒興吳國，\n闔閭為伯。\n使臣得盡謀如伍子胥，\n加之以幽囚，\n終身不復見，\n是臣之說行也，\n臣又何憂？\n\n箕子、接輿漆身為厲，\n被髮為狂，\n無益於主。\n假使臣得同行於箕子，\n可以有補於所賢之主，\n是臣之大榮也，\n臣有何恥？\n\n臣之所恐者，\n獨恐臣死之後，\n天下見臣之盡忠\n而身死，\n因以是杜口裹足，\n莫肯鄉秦耳。\n\n足下上畏太后之嚴，\n下惑於姦臣之態，\n居深宮之中，\n不離阿保之手，\n終身迷惑，\n無與昭姦。\n大者宗廟滅覆，\n小者身以孤危，\n\n此臣之所恐耳。\n若夫窮辱之事，\n死亡之患，\n臣不敢畏也。\n臣死而秦治，\n是臣死賢於生。」\n\n秦王跽曰：\n「先生是何言也！\n夫秦國辟遠，\n寡人愚不肖，\n先生乃幸辱至於此，\n是天以寡人慁先生\n.而存先王之宗廟也。\n寡人得受命於先生，\n是天所以幸先生，\n而不棄其孤也。\n\n先生柰何而言若是！\n事無小大，\n上及太后，\n下至大臣，\n願先生悉以教寡人，\n無疑寡人也。」\n范睢拜，\n秦王亦拜。\n\n范睢曰：\n「大王之國，\n四塞以為固，\n北有甘泉、谷口，\n南帶涇、渭，\n右隴、蜀，\n左關、阪，\n奮擊百萬，\n戰車千乘，\n利則出攻，\n不利則入守，\n此王者之地也。\n\n民怯於私鬭\n而勇於公戰，\n此王者之民也。\n王并此二者而有之。\n夫以秦卒之勇，\n車騎之眾，\n以治諸侯，\n譬若施韓盧\n而搏蹇兔也，\n\n霸王之業可致也，\n而群臣莫當其位。\n至今閉關十五年，\n不敢窺兵於山東者，\n是穰侯為秦謀不忠，\n而大王之計有所失也。」\n秦王跽曰：\n「寡人願聞失計。」\n\n然左右多竊聽者，\n范睢恐，\n未敢言內，\n先言外事，\n以觀秦王之俯仰。\n因進曰：\n\n「夫穰侯越韓、魏\n而攻齊綱、壽，\n非計也。\n少出師\n則不足以傷齊，\n多出師\n則害秦。\n\n臣意王之計，\n欲少出師\n而悉韓、魏之兵也，\n則不義矣。\n今見與國之不親也，\n越人之國而攻，可乎？\n其於計疏矣。\n且昔齊湣王南攻楚，\n破軍殺將，\n再辟地千里，\n\n而齊尺寸之地無得焉者，\n豈不欲得地哉，\n形勢不能有也。\n諸侯見齊之罷獘，\n君臣之不和也，\n興兵而伐齊，\n大破之。\n\n士辱兵頓，\n皆咎其王，曰：\n『誰為此計者乎？』\n王曰：\n『文子為之。』\n大臣作亂，\n文子出走。\n\n故齊所以大破者，\n以其伐楚\n而肥韓、魏也。\n此所謂借賊兵\n而齎盜糧者也。\n王不如遠交\n而近攻，\n得寸則王之寸也，\n得尺亦王之尺也。\n今釋此而遠攻，\n不亦繆乎！\n\n且昔者\n中山之國地方五百里，\n趙獨吞之，\n功成名立而利附焉，\n天下莫之能害也。\n\n今夫韓、魏，中國之處\n而天下之樞也，\n王其欲霸，\n必親中國以為天下樞，\n以威楚、趙。\n楚彊則附趙，\n趙彊則附楚，\n楚、趙皆附，\n齊必懼矣。\n齊懼，\n必卑辭重幣以事秦。\n齊附\n而韓、魏因可虜也。」\n\n昭王曰：\n「吾欲親魏久矣，\n而魏多變之國也，\n寡人不能親。\n請問親魏柰何？」\n\n對曰：\n「王卑詞重幣以事之；\n不可，\n則割地而賂之；\n不可，\n因舉兵而伐之。」\n王曰：\n「寡人敬聞命矣。」\n乃拜范睢為客卿，\n謀兵事。\n\n卒聽范睢謀，\n使五大夫綰伐魏，\n拔懷。\n後二歲，拔邢丘。\n\n客卿范睢\n復說昭王曰：\n「秦韓之地形，\n相錯如繡。\n秦之有韓也，\n譬如木之有蠹也，\n人之有心腹之病也。\n天下無變則已，\n天下有變，\n其為秦患者孰大於韓乎？\n王不如收韓。」\n\n昭王曰：\n「吾固欲收韓，\n韓不聽，\n為之柰何？」\n對曰：\n「韓安得無聽乎？\n王下兵而攻滎陽，\n則鞏、成皋之道不通；\n北斷太行之道，\n則上黨之師不下。\n\n王一興兵而攻滎陽，\n則其國斷而為三。\n夫韓見必亡，\n安得不聽乎？\n若韓聽，\n而霸事因可慮矣。」\n王曰：「善。」\n且欲發使於韓。\n\n范睢日益親，\n復說用數年矣，\n因請閒說曰：\n「臣居山東時，\n聞齊之有田文，\n不聞其有王也；\n聞秦之有太后、穰侯、\n華陽、高陵、涇陽，\n不聞其有王也。\n\n夫擅國之謂王，\n能利害之謂王，\n制殺生之威之謂王。\n今太后擅行不顧，\n穰侯出使不報，\n華陽、涇陽等擊斷無諱，\n高陵進退不請。\n\n四貴備\n而國不危者，未之有也。\n為此四貴者下，\n乃所謂無王也。\n然則權安得不傾，\n今安得從王出乎？\n\n臣聞善治國者，\n乃內固其威\n而外重其權。\n穰侯使者\n操王之重，\n決制於諸侯，\n剖符於天下，\n政適伐國，\n莫敢不聽。\n\n戰勝攻取\n則利歸於陶，\n國獘御於諸侯；\n戰敗\n則結怨於百姓，\n而禍歸於社稷。\n\n詩曰\n『木實繁者\n披其枝，\n披其枝者\n傷其心；\n大其都者\n危其國，\n尊其臣者\n卑其主』。\n\n崔杼、淖齒管齊，\n射王股，\n握王筋，\n縣之於廟梁，\n宿昔而死。\n李兌管趙，\n囚主父於沙丘，\n百日而餓死。\n\n今臣聞秦太后、\n穰侯用事，\n高陵、華陽、涇陽佐之，\n卒無秦王，\n此亦淖齒、李兌之類也。\n\n且夫三代所以亡國者，\n君專授政，\n縱酒馳騁弋獵，\n不聽政事。\n其所授者，\n妒賢嫉能，\n御下蔽上，\n以成其私，\n不為主計，\n而主不覺悟，\n故失其國。\n\n今自有秩以上至諸大吏，\n下及王左右，\n無非相國之人者。\n見王獨立於朝，\n臣竊為王恐，\n萬世之後，\n有秦國者\n非王子孫也。」\n昭王聞之大懼，\n曰：\n「善。」\n\n於是廢太后，\n逐穰侯、高陵、華陽、\n涇陽君於關外。\n秦王乃拜范睢為相。\n收穰侯之印，\n使歸陶，\n因使縣官給車牛以徙，\n千乘有餘。\n\n到關，關閱其寶器，\n寶器珍怪\n多於王室。\n\n秦封范睢以應，\n號為應侯。\n當是時，\n秦昭王四十一年也。\n\n范睢既相秦，\n秦號曰張祿，\n而魏不知，\n以為范睢已死久矣。\n魏聞秦且東伐韓、魏，\n魏使須賈於秦。\n\n范睢聞之，\n為微行，\n敝衣閒步之邸，\n見須賈。\n須賈見之而驚曰：\n「范叔固無恙乎！」\n范睢曰：「然。」\n須賈笑曰：\n「范叔有說於秦邪？」\n\n曰：「不也。\n睢前日得過於魏相，\n故亡逃至此，\n安敢說乎！」\n須賈曰：「今叔何事？」\n范睢曰：「臣為人庸賃。」\n須賈意哀之，\n留與坐飲食，\n\n曰：「范叔一寒如此哉！」\n乃取其一綈袍\n以賜之。\n須賈因問曰：\n「秦相張君，\n公知之乎？\n吾聞幸於王，\n天下之事皆決於相君。\n今吾事之去留在張君。\n孺子豈有客習於相君者哉？」\n\n范睢曰：\n「主人翁習知之。\n唯睢亦得謁，\n睢請為見君於張君。」\n須賈曰：\n「吾馬病，\n車軸折，\n非大車駟馬，\n吾固不出。」\n范睢曰：\n「願為君\n借大車駟馬於主人翁。」\n\n范睢歸\n取大車駟馬，\n為須賈\n御之，\n入秦相府。\n府中望見，\n有識者皆避匿。\n須賈怪之。\n\n至相舍門，\n謂須賈曰：\n「待我，\n我為君先入通於相君。」\n須賈待門下，\n持車良久，\n問門下曰：\n「范叔不出，何也？」\n\n門下曰：\n「無范叔。」\n須賈曰：\n「鄉者與我載\n而入者。」\n門下曰：\n「乃吾相張君也。」\n須賈大驚，\n自知見賣，\n\n乃肉袒䣛行，\n因門下人謝罪。\n於是范睢盛帷帳，\n侍者甚眾，\n見之。\n須賈頓首\n言死罪，\n\n曰：「賈不意君能自致於青雲之上，\n賈不敢復讀天下之書，\n不敢復與天下之事。\n賈有湯鑊之罪，\n請自屏於胡貉之地，\n唯君死生之！」\n\n范睢曰：\n「汝罪有幾？」\n曰：\n「擢賈之髮以續賈之罪，\n尚未足。」\n范睢曰：\n「汝罪有三耳。\n昔者楚昭王時\n而申包胥為楚卻吳軍，\n\n楚王封之以荊五千戶，\n包胥辭不受，\n為\n丘墓之寄於荊也。\n今睢之先人丘墓亦在魏，\n公前以睢為有外心於齊\n而惡睢於魏齊，\n公之罪一也。\n\n當魏齊辱我於廁中，\n公不止，\n罪二也。\n更醉而溺我，\n公其何忍乎？\n罪三矣。\n然公之所以得無死者，\n以綈袍戀戀，\n有故人之意，\n故釋公。」\n乃謝罷。\n入言之昭王，\n罷歸須賈。\n\n須賈辭於范睢，\n范睢大供具，\n盡請諸侯使，\n與坐堂上，\n食飲甚設。\n而坐須賈於堂下，\n置莝豆其前，\n令兩黥徒夾\n而馬食之。\n\n數曰：\n「為我告魏王，\n急持魏齊頭來！\n不然者，\n我且屠大梁。」\n須賈歸，\n以告魏齊。\n魏齊恐，亡走趙，\n匿平原君所。\n\n范睢既相，\n王稽謂范睢曰：\n「事有不可知者三，\n有不可柰何者亦三。\n宮車一日晏駕，\n是事之不可知者一也。\n君卒然捐館舍，\n是事之不可知者二也。\n使臣卒然填溝壑，\n是事之不可知者三也。\n\n宮車一日晏駕，\n君雖恨於臣，\n無可柰何。\n君卒然捐館舍，\n君雖恨於臣，亦無可柰何。\n使臣卒然填溝壑，\n君雖恨於臣，亦無可柰何。」\n范睢不懌，\n乃入言於王曰：\n\n「非王稽之忠，\n莫能內臣於函谷關；\n非大王之賢聖，\n莫能貴臣。\n今臣官至於相，\n爵在列侯，\n王稽之官尚止於謁者，\n非其內臣之意也。」\n\n昭王召王稽，\n拜為河東守，\n三歲不上計。\n又任鄭安平，\n昭王以為將軍。\n范睢於是散家財物，\n盡以報所嘗困戹者，\n一飯之德\n必償，\n睚眥之怨必報。\n\n范睢相秦二年，\n秦昭王之四十二年，\n東伐韓少曲、\n高平，拔之。\n\n秦昭王聞魏齊\n在平原君所，\n欲為范睢必報其仇，\n乃詳為好\n書遺平原君曰：\n「寡人聞君之高義，\n願與君為布衣之友，\n君幸過寡人，\n寡人願與君為十日之飲。」\n\n平原君畏秦，\n且以為然，\n而入秦見昭王。\n昭王與平原君飲數日，\n昭王謂平原君曰：\n\n「昔周文王得呂尚\n以為太公，\n齊桓公得管夷吾\n以為仲父，\n今范君亦寡人之叔父也。\n范君之仇在君之家，\n願使人歸取其頭來；\n不然，\n吾不出君於關。」\n\n平原君曰：\n「貴而為交者，\n為賤也；\n富而為交者，\n為貧也。\n夫魏齊者，\n勝之友也，\n在，\n固不出也，\n今又不在臣所。」\n\n昭王乃遺趙王書曰：\n「王之弟在秦，\n范君之仇魏齊\n在平原君之家。\n王使人疾持其頭來；\n不然，\n吾舉兵而伐趙，\n又不出王之弟於關。」\n\n趙孝成王乃發卒\n圍平原君家，\n急，\n魏齊夜亡出，\n見趙相虞卿。\n\n虞卿度趙王終不可說，\n乃解其相印，\n與魏齊亡，閒行，\n念諸侯莫可\n以急抵者，\n乃復走大梁，\n欲因信陵君\n以走楚。\n\n信陵君聞之，\n畏秦，\n猶豫未肯見，\n曰：「虞卿何如人也？」\n時侯嬴在旁，\n曰：\n「人固未易知，\n知人亦未易也。\n\n夫虞卿躡屩檐簦，\n一見趙王，\n賜白璧一雙，\n黃金百鎰；\n再見，\n拜為上卿；\n三見，\n卒受相印，\n封萬戶侯。\n\n當此之時，\n天下爭知之。\n夫魏齊窮困\n過虞卿，\n虞卿不敢\n重爵祿之尊，\n解相印，\n捐萬戶侯而閒行。\n\n急士之窮而歸公子，\n公子曰『何如人』。\n人固不易知，\n知人亦未易也！」\n信陵君大慚，\n駕如野迎之。\n魏齊聞信陵君\n之初難見之，\n怒而自剄。\n\n趙王聞之，\n卒取其頭予秦。\n秦昭王乃出平原君歸趙。\n\n昭王四十三年，\n秦攻韓汾陘，拔之，\n因城河上廣武。\n\n後五年，\n昭王用應侯謀，\n縱反閒賣趙，\n趙以其故，\n令馬服子\n代廉頗將。\n秦大破趙於長平，\n遂圍邯鄲。\n\n已而與武安君白起有隙，\n言而殺之。\n任鄭安平，\n使擊趙。\n鄭安平為趙所圍，\n急，\n以兵二萬人降趙。\n\n應侯席稾\n請罪。\n秦之法，\n任人而所任不善者，\n各以其罪罪之。\n於是應侯罪\n當收三族。\n秦昭王恐傷應侯之意，\n乃下令國中：\n「有敢言鄭安平事者，\n以其罪罪之。」\n\n而加賜相國應侯食物\n日益厚，\n以順適其意。\n後二歲，\n王稽為河東守，\n與諸侯通，\n坐法誅。\n而應侯日益以不懌。\n\n昭王臨朝歎息，\n應侯進曰：\n「臣聞\n『主憂臣辱，\n主辱臣死』。\n今大王中朝而憂，\n臣敢請其罪。」\n昭王曰：\n「吾聞楚之鐵劍利\n而倡優拙。\n\n夫鐵劍利\n則士勇，\n倡優拙\n則思慮遠。\n\n夫以遠思慮\n而御勇士，\n吾恐楚之圖秦也。\n夫物不素具，\n不可以應卒，\n今武安君既死，\n而鄭安平等畔，\n內無良將而外多敵國，\n吾是以憂。」\n\n欲以激勵應侯。\n應侯懼，\n不知所出。\n蔡澤聞之，\n往入秦也。\n\n蔡澤者，\n燕人也。\n游學干諸侯\n小大甚眾，\n不遇。\n而從唐舉相，\n曰：\n\n「吾聞先生相李兌，\n曰\n『百日之內\n持國秉』，\n有之乎？」\n曰：\n「有之。」\n曰：\n「若臣者何如？」\n唐舉孰視而笑曰：\n\n「先生曷鼻，\n巨肩，\n魋顏，\n蹙齃，\n膝攣。\n吾聞聖人不相，\n殆先生乎？」\n蔡澤知唐舉戲之，乃曰：\n「富貴吾所自有，\n吾所不知者壽也，\n願聞之。」\n\n唐舉曰：\n「先生之壽，\n從今以往者四十三歲。」\n蔡澤笑謝而去，\n謂其御者曰：\n\n「吾持梁刺齒肥，\n躍馬疾驅，\n懷黃金之印，\n結紫綬於要，\n揖讓人主之前，\n食肉富貴，\n四十三年足矣。」\n去之趙，\n見逐。\n\n之韓、魏，\n遇奪釜鬲於塗。\n聞應侯\n任鄭安平、王稽\n皆負重罪於秦，\n應侯內慚，\n蔡澤乃西入秦。\n\n將見昭王，\n使人宣言以感怒應侯曰：\n「燕客蔡澤，\n天下雄俊弘辯智士也。\n彼一見秦王，\n秦王必困君\n而奪君之位。」\n\n應侯聞，曰：\n「五帝三代之事，\n百家之說，吾既知之，\n眾口之辯，\n吾皆摧之，\n是惡能困我\n而奪我位乎？」\n\n使人召蔡澤。\n蔡澤入，\n則揖應侯。\n應侯固不快，\n及見之，\n又倨，\n應侯因讓之曰：\n「子嘗宣言\n欲代我相秦，\n寧有之乎？」\n\n對曰：「然。」\n應侯曰：「請聞其說。」\n蔡澤曰：\n「吁，君何見之晚也！\n夫四時之序，\n成功者去。\n夫人生百體堅彊，\n手足便利，\n耳目聰明\n而心聖智，\n豈非士之願與？」\n應侯曰：「然。」\n蔡澤曰：\n\n「質仁秉義，\n行道施德，\n得志於天下，\n天下懷樂敬愛而尊慕之，\n皆願以為君王，\n豈不辯智之期與？」\n應侯曰：「然。」\n\n蔡澤復曰：\n「富貴顯榮，\n成理萬物，\n使各得其所；\n性命壽長，\n終其天年而不夭傷；\n天下繼其統，\n守其業，\n傳之無窮，\n\n名實純粹，\n澤流千里，\n世世稱之而無絕，\n與天地終始：\n豈道德之符\n而聖人所謂\n吉祥善事者與？」\n應侯曰：「然。」\n\n蔡澤曰：\n「若夫秦之商君，\n楚之吳起，\n越之大夫種，\n其卒然亦可願與？」\n應侯知蔡澤之欲困己以說，\n復謬曰：\n\n「何為不可？\n夫公孫鞅之事孝公也，\n極身無貳慮，\n盡公而不顧私；\n設刀鋸\n以禁姦邪，\n信賞罰\n以致治；\n\n披腹心，示情素，\n蒙怨咎，\n欺舊友，\n奪魏公子卬，\n安秦社稷，\n利百姓，\n卒為秦禽將破敵，\n攘地千里。\n\n吳起之事悼王也，\n使私\n不得害公，\n讒不得蔽忠，\n言不取苟合，\n行不取苟容，\n不為危易行，\n行義不辟難，\n然為霸主\n強國，\n不辭禍凶。\n\n大夫種之事越王也，\n主雖困辱，\n悉忠而不解，\n主雖絕亡，\n盡能而弗離，\n成功而弗矜，\n貴富而不驕怠。\n\n若此三子者，\n固義之至也，\n忠之節也。\n是故君子以義死難，\n視死如歸；\n生而辱不如死而榮。\n士固有殺身以成名，\n唯義之所在，\n雖死無所恨。\n何為不可哉？」\n\n蔡澤曰：\n「主聖臣賢，\n天下之盛福也；\n君明臣宜，\n國之福也；\n父慈子孝，\n夫信妻貞，\n家之福也。\n\n故比干忠\n而不能存殷，\n子胥智\n而不能完吳，\n申生孝\n而晉國亂。\n是皆有忠臣孝子，\n而國家滅亂者，\n\n何也？\n無明君賢父\n以聽之，\n故天下以其君父為僇辱\n而憐其臣子。\n今商君、吳起、大夫種之\n為人臣，是也；\n其君，非也。\n故世稱三子致功\n而不見德，\n豈慕不遇世死乎？\n\n夫待死\n而後可以立忠成名，\n是微子不足仁，\n孔子不足聖，\n管仲不足大也。\n夫人之立功，\n豈不期於成全邪？\n身與名俱全者，\n上也。\n\n名可法\n而身死者，\n其次也。\n名在僇辱\n而身全者，\n下也。」\n於是應侯稱善。\n\n蔡澤少得閒，\n因曰：\n「夫商君、吳起、大夫種，\n其為人臣盡忠致功\n則可願矣，\n閎夭事文王，\n周公輔成王也，\n豈不亦忠聖乎？\n\n以君臣論之，\n商君、吳起、大夫種\n其可願孰與閎夭、周公哉？」\n應侯曰：\n「商君、吳起、大夫種\n弗若也。」\n\n蔡澤曰：\n「然則君之主慈仁任忠，\n惇厚舊故，\n其賢智與有道之士為膠漆，\n義不倍功臣，\n孰與秦孝公、楚悼王、越王乎？」\n應侯曰：「未知何如也。」\n蔡澤曰：\n\n「今主親忠臣，\n不過秦孝公、\n楚王悼、越王，\n君之設智，能\n為主安危修政，\n治亂彊兵，\n批患折難，\n廣地殖穀，\n富國足家，\n\n彊主，\n尊社稷，\n顯宗廟，\n天下莫敢欺犯其主，\n主之威蓋震海內，\n功彰萬里之外，\n聲名光輝傳於千里，\n君孰與商君、吳起、大夫種？」\n應侯曰：「不若。」\n\n蔡澤曰：\n「今主之親忠臣\n不忘舊故\n不若孝公、悼王、句踐，\n而君之功績愛信親幸\n又不若商君、吳起、大夫種，\n\n然而君之祿位\n貴盛，\n私家之富過於三子，\n而身不退者，\n恐患之甚於三子，\n竊為君危之。\n\n語曰\n『日中則移，\n月滿則虧』。\n物盛則衰，\n天地之常數也。\n進退盈縮，\n與時變化，\n聖人之常道也。\n\n故『國有道則仕，\n國無道則隱』。\n聖人曰\n『飛龍在天，\n利見大人』。\n『不義而富且貴，\n於我如浮雲』。\n\n今君之怨已讎\n而德已報，\n意欲至矣，\n而無變計，\n竊為君不取也。\n\n且夫翠、鵠、\n犀、象，\n其處勢非不\n遠死也，\n而所以死者，\n惑於餌也。\n蘇秦、智伯之智，\n非不足以辟辱遠死也，\n\n而所以死者，\n惑於貪利不止也。\n是以聖人制禮\n節欲，\n取於民有度，\n使之以時，\n用之有止，\n故志不溢，\n行不驕，\n常與道俱\n而不失，\n故天下承而不絕。\n\n昔者齊桓公九\n合諸侯，\n一匡天下，\n至於葵丘之會，\n有驕矜之志，\n畔者九國。\n\n吳王夫差兵無敵於天下，\n勇彊以輕諸侯，\n陵齊晉，\n故遂以殺身亡國。\n夏育、太史噭\n叱呼駭三軍，\n然而身死於庸夫。\n\n此皆乘至盛\n而不返道理，\n不居卑退處\n儉約之患也。\n夫商君為秦孝公\n明法令，\n禁姦本，\n尊爵必賞，\n有罪必罰，\n\n平權衡，\n正度量，\n調輕重，\n決裂阡陌，\n以靜生民之業\n而一其俗，\n勸民耕農\n利土，\n一室無二事，\n力田蓄積，\n習戰陳之事，\n\n是以兵動\n而地廣，\n兵休而國富，\n故秦無敵於天下，\n立威諸侯，\n成秦國之業。\n功已成矣，\n而遂以車裂。\n\n楚地方數千里，\n持戟百萬，\n白起率數萬之師以與楚戰，\n一戰舉鄢郢以燒夷陵，\n再戰南并蜀漢。\n\n又越韓、魏\n而攻彊趙，\n北阬馬服，\n誅屠四十餘萬之眾，\n盡之于長平之下，\n流血成川，\n沸聲若靁，\n\n遂入圍邯鄲，\n使秦有帝業。\n楚、趙天下之彊國\n而秦之仇敵也，\n自是之後，楚、趙\n皆懾伏不敢攻秦者，\n白起之勢也。\n身所服者七十餘城，\n功已成矣，\n而遂賜劍死於杜郵。\n\n吳起為楚悼王立法，\n卑減大臣之威重，\n罷無能，\n廢無用，\n損不急之官，\n塞私門之請，\n一楚國之俗，\n禁游客之民，\n精耕戰之士，\n\n南收楊越，\n北并陳、蔡，\n破橫\n散從，\n使馳說之士無所開其口，\n禁朋黨以勵百姓，\n定楚國之政，\n兵震天下，\n威服諸侯。\n功已成矣，\n而卒枝解。\n\n大夫種為越王深謀遠計，\n免會稽之危，\n以亡為存，\n因辱為榮，\n墾草入邑，\n辟地殖穀，\n率四方之士，\n專上下之力，\n輔句踐之賢，\n報夫差之讎，\n卒擒勁吳，\n\n令越成霸。\n功已彰而信矣，\n句踐終負而殺之。\n此四子者，\n功成不去，\n禍至於此。\n\n此所謂信\n而不能詘，\n往而不能返者也。\n范蠡知之，\n超然辟世，\n長為陶朱公。\n君獨不觀夫博者乎？\n或欲大投，\n或欲分功，\n此皆君之所明知也。\n\n今君相秦，\n計不下席，\n謀不出廊廟，\n坐制諸侯，\n利施三川，\n以實宜陽，\n\n決羊腸之險，\n塞太行之道，\n又斬范、中行之塗，\n六國不得合從，\n棧道千里，\n通於蜀漢，\n使天下皆畏秦，\n秦之欲得矣，\n君之功極矣，\n此亦秦之分功之時也。\n\n如是而不退，\n則商君、\n白公、吳起、大夫種是也。\n吾聞之，\n『鑒於水者見面之容，\n鑒於人者知吉與凶』。\n\n《書》曰\n『成功之下，\n不可久處』。\n四子之禍，\n君何居焉？\n君何不以此時\n歸相印，\n讓賢者而授之，\n退而巖居川觀，\n\n必有伯夷之廉，\n長為應侯，\n世世稱孤，\n而有許由、\n延陵季子之讓，\n喬松之壽，\n孰與以禍終哉？\n即君何居焉？\n忍不能自離，\n疑不能自決，\n必有四子之禍矣。\n\n《易》曰\n『亢龍有悔』，\n此言上\n而不能下，\n信而不能詘，\n往而不能自返者也。\n願君孰計之！」\n應侯曰：「善。\n\n吾聞\n『欲而不知止足，\n失其所以欲；\n有而不知足止，\n失其所以有』。\n先生幸教，\n睢敬受命。」\n於是乃延入坐，\n為上客。\n\n後數日，\n入朝，\n言於秦昭王曰：\n「客新有從山東來者曰蔡澤，\n其人辯士，\n明於三王之事，\n五伯之業，\n世俗之變，\n\n足以寄秦國之政。\n臣之見人甚眾，\n莫及，\n臣不如也。\n臣敢以聞。」\n秦昭王召見，\n與語，\n大說之，\n拜為客卿。\n應侯因謝病\n請歸相印。\n\n昭王彊起應侯，\n應侯遂稱病篤。\n范睢免相，\n昭王新說蔡澤計畫，\n遂拜為秦相，\n東收周室。\n\n蔡澤相秦數月，\n人或惡之，\n懼誅，\n乃謝病歸相印，\n號為綱成君。\n居秦十餘年，\n事昭王、孝文王、莊襄王、\n卒事始皇帝，\n為秦使於燕，\n三年而燕使\n太子丹入質於秦。\n\n太史公曰：\n韓子稱\n「長袖善舞，\n多錢善賈」，\n信哉是言也！\n范睢、蔡澤\n世所謂一切辯士，\n然游說諸侯\n至白首無所遇者，\n非計策之拙，\n所為說力少也。\n\n及二人羈旅入秦，\n繼踵取卿相，\n垂功於天下者，\n固彊弱之勢異也。\n然士亦有偶合，\n賢者多如此二子，\n不得盡意，\n豈可勝道哉！\n然二子不困戹，\n惡能激乎？\n\n5.20《樂毅列傳第二十》\n\n樂毅者，\n其先祖曰樂羊。\n樂羊為魏文侯將，\n伐取中山，\n魏文侯封樂羊以靈壽。\n樂羊死，\n葬於靈壽，\n其後子孫因家焉。\n中山復國，\n至趙武靈王時復滅中山，\n而樂氏後有樂毅。\n\n樂毅賢，\n好兵，\n趙人舉之。\n及武靈王有沙丘之亂，\n乃去趙適魏。\n聞燕昭王以子之之亂而齊大敗燕，\n燕昭王怨齊，\n未嘗一日而忘報齊也。\n燕國小，\n辟遠，\n力不能制，\n於是屈身下士，\n先禮郭隗，\n以招賢者。\n樂毅於是為魏昭王使於燕，\n燕王以客禮待之。\n樂毅辭讓，\n遂委質為臣，\n燕昭王以為亞卿，\n久之。\n\n當是時，\n齊湣王彊，\n南敗楚相唐眜於重丘，\n西摧三晉於觀津，\n遂與三晉擊秦，\n助趙滅中山，\n破宋，\n廣地千餘里。\n與秦昭王爭重為帝，\n已而復歸之。\n諸侯皆欲背秦而服於齊。\n湣王自矜，\n百姓弗堪。\n於是燕昭王問伐齊之事。\n樂毅對曰：\n「齊，\n霸國之餘業也，\n地大人眾，\n未易獨攻也。\n王必欲伐之，\n莫如與趙及楚、\n魏。」\n於是使樂毅約趙惠文王，\n別使連楚、\n魏，令趙嚪說秦以伐齊之利。\n諸侯害齊湣王之驕暴，\n皆爭合從與燕伐齊。\n樂毅還報，\n燕昭王悉起兵，\n使樂毅為上將軍，\n趙惠文王以相國印授樂毅。\n樂毅於是并護趙、\n楚、韓、\n魏、燕之兵以伐齊，\n破之濟西。\n諸侯兵罷歸，\n而燕軍樂毅獨追，\n至于臨菑。\n齊湣王之敗濟西，\n亡走，\n保於莒。\n樂毅獨留徇齊，\n齊皆城守。\n樂毅攻入臨菑，\n盡取齊寶財物祭器輸之燕。\n燕昭王大說，\n親至濟上勞軍，\n行賞饗士，\n封樂毅於昌國，\n號為昌國君。\n於是燕昭王收齊鹵獲以歸，\n而使樂毅復以兵平齊城之不下者。\n\n樂毅留徇齊五歲，\n下齊七十餘城，\n皆為郡縣以屬燕，\n唯獨莒、\n即墨未服。\n會燕昭王死，\n子立為燕惠王。\n惠王自為太子時嘗不快於樂毅，\n及即位，\n齊之田單聞之，\n乃縱反閒於燕，\n曰：\n「齊城不下者兩城耳。\n然所以不早拔者，\n聞樂毅與燕新王有隙，\n欲連兵且留齊，\n南面而王齊。\n齊之所患，\n唯恐他將之來。」\n於是燕惠王固已疑樂毅，\n得齊反閒，\n乃使騎劫代將，\n而召樂毅。\n樂毅知燕惠王之不善代之，\n畏誅，\n遂西降趙。\n趙封樂毅於觀津，\n號曰望諸君。\n尊寵樂毅以警動於燕、\n齊。\n\n齊田單後與騎劫戰，\n果設詐誑燕軍，\n遂破騎劫於即墨下，\n而轉戰逐燕，\n北至河上，\n盡復得齊城，\n而迎襄王於莒，\n入于臨菑。\n\n燕惠王後悔使騎劫代樂毅，\n以故破軍亡將失齊；\n又怨樂毅之降趙，\n恐趙用樂毅而乘燕之獘以伐燕。\n燕惠王乃使人讓樂毅，\n且謝之曰：\n「先王舉國而委將軍，\n將軍為燕破齊，\n報先王之讎，\n天下莫不震動，\n寡人豈敢一日而忘將軍之功哉！\n會先王棄群臣，\n寡人新即位，\n左右誤寡人。\n寡人之使騎劫代將軍，\n為將軍久暴露於外，\n故召將軍且休，\n計事。\n將軍過聽，\n以與寡人有隙，\n遂捐燕歸趙。\n將軍自為計則可矣，\n而亦何以報先王之所以遇將軍之意乎？」\n樂毅報遺燕惠王書曰：\n\n臣不佞，\n不能奉承王命，\n以順左右之心，\n恐傷先王之明，\n有害足下之義，\n故遁逃走趙。\n今足下使人數之以罪，\n臣恐待御者不察先王之所以畜幸臣之理，\n又不白臣之所以事先王之心，\n故敢以書對。\n\n臣聞賢聖之君不以祿私親，\n其功多者賞之，\n其能當者處之。\n故察能而授官者，\n成功之君也；\n論行而結交者，\n立名之士也。\n臣竊觀先王之舉也，\n見有高世主之心，\n故假節於魏，\n以身得察於燕。\n先王過舉，\n廁之賓客之中，\n立之群臣之上，\n不謀父兄，\n以為亞卿。\n臣竊不自知，\n自以為奉令承教，\n可幸無罪，\n故受令而不辭。\n\n先王命之曰：\n「我有積怨深怒於齊，\n不量輕弱，\n而欲以齊為事。」\n臣曰：\n「夫齊，\n霸國之餘業而最勝之遺事也。\n練於兵甲，\n習於戰攻。\n王若欲伐之，\n必與天下圖之。\n與天下圖之，\n莫若結於趙。\n且又淮北、\n宋地，\n楚魏之所欲也，\n趙若許而約四國攻之，\n齊可大破也。」\n先王以為然，\n具符節南使臣於趙。\n顧反命，\n起兵擊齊。\n以天之道，\n先王之靈，\n河北之地隨先王而舉之濟上。\n濟上之軍受命擊齊，\n大敗齊人。\n輕卒銳兵，\n長驅至國。\n齊王遁而走莒，\n僅以身免；\n珠玉財寶車甲珍器盡收入于燕。\n齊器設於寧臺，\n大呂陳於元英，\n故鼎反乎磿室，\n薊丘之植植於汶篁，\n自五伯已來，\n功未有及先王者也。\n先王以為慊於志，\n故裂地而封之，\n使得比小國諸侯。\n臣竊不自知，\n自以為奉命承教，\n可幸無罪，\n是以受命不辭。\n\n臣聞賢聖之君，\n功立而不廢，\n故著於《春秋》；\n蚤知之士，\n名成而不毀，\n故稱於後世。\n若先王之報怨雪恥，\n夷萬乘之彊國，\n收八百歲之蓄積，\n及至棄群臣之日，\n餘教未衰，\n執政任事之臣，\n脩法令，\n慎庶孼，\n施及乎萌隸，\n皆可以教後世。\n\n臣聞之，\n善作者不必善成，\n善始者不必善終。\n昔伍子胥說聽於闔閭，\n而吳王遠迹至郢；\n夫差弗是也，\n賜之鴟夷而浮之江。\n吳王不寤先論之可以立功，\n故沈子胥而不悔；\n子胥不蚤見主之不同量，\n是以至於入江而不化。\n\n夫免身立功，\n以明先王之迹，\n臣之上計也。\n離毀辱之誹謗，\n墮先王之名，\n臣之所大恐也。\n臨不測之罪，\n以幸為利，\n義之所不敢出也。\n\n臣聞古之君子，\n交絕不出惡聲；\n忠臣去國，\n不絜其名。\n臣雖不佞，\n數奉教於君子矣。\n恐待御者之親左右之說，\n不察疏遠之行，\n故敢獻書以聞，\n唯君王之留意焉。\n\n於是燕王復以樂毅子樂閒為昌國君；\n而樂毅往來復通燕，\n燕、趙以為客卿。\n樂毅卒於趙。\n\n樂閒居燕三十餘年，\n燕王喜用其相栗腹之計，\n欲攻趙，\n而問昌國君樂閒。\n樂閒曰：\n「趙，\n四戰之國也，\n其民習兵，\n伐之不可。」\n燕王不聽，\n遂伐趙。\n趙使廉頗擊之，\n大破栗腹之軍於鄗，\n禽栗腹、\n樂乘。\n樂乘者，\n樂閒之宗也。\n於是樂閒奔趙，\n趙遂圍燕。\n燕重割地以與趙和，\n趙乃解而去。\n\n燕王恨不用樂閒，\n樂閒既在趙，\n乃遺樂閒書曰：\n「紂之時，\n箕子不用，\n犯諫不怠，\n以冀其聽；\n商容不達，\n身祗辱焉，\n以冀其變。\n及民志不入，\n獄囚自出，\n然後二子退隱。\n故紂負桀暴之累，\n二子不失忠聖之名。\n何者？\n其憂患之盡矣。\n今寡人雖愚，\n不若紂之暴也；\n燕民雖亂，\n不若殷民之甚也。\n室有語，\n不相盡，\n以告鄰里。\n二者，\n寡人不為君取也。」\n\n樂閒、\n樂乘怨燕不聽其計，\n二人卒留趙。\n趙封樂乘為武襄君。\n\n其明年，\n樂乘、\n廉頗為趙圍燕，\n燕重禮以和，\n乃解。\n後五歲，\n趙孝成王卒。\n襄王使樂乘代廉頗。\n廉頗攻樂乘，\n樂乘走，\n廉頗亡入魏。\n其後十六年而秦滅趙。\n\n其後二十餘年，\n高帝過趙，\n問：\n「樂毅有後世乎？」\n對曰：\n「有樂叔。」\n高帝封之樂卿，\n號曰華成君。\n華成君，\n樂毅之孫也。\n而樂氏之族有樂瑕公、\n樂臣公，\n趙且為秦所滅，\n亡之齊高密。\n樂臣公善修黃帝、\n老子之言，\n顯聞於齊，\n稱賢師。\n\n太史公曰：\n始齊之蒯通及主父偃讀樂毅之報燕王書，\n未嘗不廢書而泣也。\n樂臣公學黃帝、\n老子，\n其本師號曰河上丈人，\n不知其所出。\n河上丈人教安期生，\n安期生教毛翕公，\n毛翕公教樂瑕公，\n樂瑕公教樂臣公，\n樂臣公教蓋公。\n蓋公教於齊高密、\n膠西，\n為曹相國師。\n\n5.21《廉頗藺相如列傳第二十一》\n\n廉頗者，\n趙之良將也。\n趙惠文王十六年，\n廉頗為趙將伐齊，\n大破之，\n取陽晉，\n拜為上卿，\n以勇氣聞於諸侯。\n藺相如者，\n趙人也，\n為趙宦者令繆賢舍人。\n\n趙惠文王時，\n得楚和氏璧。\n秦昭王聞之，\n使人遺趙王書，\n願以十五城請易璧。\n趙王與大將軍廉頗大臣謀：\n欲予秦，\n秦城恐不可得，\n徒見欺；\n欲勿予，\n即患秦兵之來。\n計未定，\n求人可使報秦者，\n未得。\n宦者令繆賢曰：\n「臣舍人藺相如可使。」\n王問：\n「何以知之？」\n對曰：\n「臣嘗有罪，\n竊計欲亡走燕，\n臣舍人相如止臣，\n曰：\n『君何以知燕王？』\n臣語曰：\n『臣嘗從大王與燕王會境上，\n燕王私握臣手，\n曰\n「願結友」。\n以此知之，\n故欲往。』\n相如謂臣曰：\n『夫趙彊而燕弱，\n而君幸於趙王，\n故燕王欲結於君。\n今君乃亡趙走燕，\n燕畏趙，\n其勢必不敢留君，\n而束君歸趙矣。\n君不如肉袒伏斧質請罪，\n則幸得脫矣。』\n臣從其計，\n大王亦幸赦臣。\n臣竊以為其人勇士，\n有智謀，\n宜可使。」\n於是王召見，\n問藺相如曰：\n「秦王以十五城請易寡人之璧，\n可予不？」\n相如曰：\n「秦彊而趙弱，\n不可不許。」\n王曰：\n「取吾璧，\n不予我城，\n柰何？」\n相如曰：\n「秦以城求璧而趙不許，\n曲在趙。\n趙予璧而秦不予趙城，\n曲在秦。\n均之二策，\n寧許以負秦曲。」\n王曰：\n「誰可使者？」\n相如曰：\n「王必無人，\n臣願奉璧往使。\n城入趙而璧留秦；\n城不入，\n臣請完璧歸趙。」\n趙王於是遂遣相如奉璧西入秦。\n\n秦王坐章臺見相如，\n相如奉璧奏秦王。\n秦王大喜，\n傳以示美人及左右，\n左右皆呼萬歲。\n相如視秦王無意償趙城，\n及前曰：\n「璧有瑕，\n請指示王。」\n王授璧，\n相如因持璧卻立，\n倚柱，\n怒髮上衝冠，\n謂秦王曰：\n「大王欲得璧，\n使人發書至趙王，\n趙王悉召群臣議，\n皆曰\n『秦貪，\n負其彊，\n以空言求璧，\n償城恐不可得』。\n議不欲予秦璧。\n臣以為布衣之交尚不相欺，\n況大國乎！\n且以一璧之故逆彊秦之驩，\n不可。\n於是趙王乃齎戒五日，\n使臣奉璧，\n拜送書於庭。\n何者？\n嚴大國之威以修敬也。\n今臣至，\n大王見臣列觀，\n禮節甚倨；\n得璧，\n傳之美人，\n以戲弄臣。\n臣觀大王無意償趙王城邑，\n故臣復取璧。\n大王必欲急臣，\n臣頭今與璧俱碎於柱矣！」\n相如持其璧睨柱，\n欲以擊柱。\n秦王恐其破璧，\n乃辭謝固請，\n召有司案圖，\n指從此以往十五都予趙。\n相如度秦王特以詐詳為予趙城，\n實不可得，\n乃謂秦王曰：\n「和氏璧，\n天下所共傳寶也，\n趙王恐，\n不敢不獻。\n趙王送璧時，\n齋戒五日，\n今大王亦宜齋戒五日，\n設九賓於廷，\n臣乃敢上璧。」\n秦王度之，\n終不可彊奪，\n遂許齋五日，\n舍相如廣成傳。\n相如度秦王雖齋，\n決負約不償城，\n乃使其從者衣褐，\n懷其璧，\n從徑道亡，\n歸璧于趙。\n\n秦王齋五日後，\n乃設九賓禮於廷，\n引趙使者藺相如。\n相如至，\n謂秦王曰：\n「秦自繆公以來二十餘君，\n未嘗有堅明約束者也。\n臣誠恐見欺於王而負趙，\n故令人持璧歸，\n閒至趙矣。\n且秦彊而趙弱，\n大王遣一介之使至趙，\n趙立奉璧來。\n今以秦之彊而先割十五都予趙，\n趙豈敢留璧而得罪於大王乎？\n臣知欺大王之罪當誅，\n臣請就湯鑊，\n唯大王與群臣孰計議之。」\n秦王與群臣相視而嘻。\n左右或欲引相如去，\n秦王因曰：\n「今殺相如，\n終不能得璧也，\n而絕秦趙之驩，\n不如因而厚遇之，\n使歸趙，\n趙王豈以一璧之故欺秦邪！」\n卒廷見相如，\n畢禮而歸之。\n\n相如既歸，\n趙王以為賢大夫使不辱於諸侯，\n拜相如為上大夫。\n秦亦不以城予趙，\n趙亦終不予秦璧。\n\n其後秦伐趙，\n拔石城。\n明年，\n復攻趙，\n殺二萬人。\n\n秦王使使者告趙王，\n欲與王為好會於西河外澠池。\n趙王畏秦，\n欲毋行。\n廉頗、\n藺相如計曰：\n「王不行，\n示趙弱且怯也。」\n趙王遂行，\n相如從。\n廉頗送至境，\n與王訣曰：\n「王行，\n度道里會遇之禮畢，\n還，不過三十日。\n三十日不還，\n則請立太子為王，\n以絕秦望。」\n王許之，\n遂與秦王會澠池。\n秦王飲酒酣，\n曰：\n「寡人竊聞趙王好音，\n請奏瑟。」\n趙王鼓瑟。\n秦御史前書曰\n「某年月日，\n秦王與趙王會飲，\n令趙王鼓瑟」。\n藺相如前曰：\n「趙王竊聞秦王善為秦聲，\n請奏盆缻秦王，\n以相娛樂。」\n秦王怒，\n不許。\n於是相如前進缻，\n因跪請秦王。\n秦王不肯擊缻。\n相如曰：\n「五步之內，\n相如請得以頸血濺大王矣！」\n左右欲刃相如，\n相如張目叱之，\n左右皆靡。\n於是秦王不懌，\n為一擊缻。\n相如顧召趙御史書曰\n「某年月日，\n秦王為趙王擊缻。」\n秦之群臣曰：\n「請以趙十五城為秦王壽」。\n藺相如亦曰：\n「請以秦之咸陽為趙王壽。」\n秦王竟酒，\n終不能加勝於趙。\n趙亦盛設兵以待秦，\n秦不敢動。\n\n既罷歸國，\n以相如功大，\n拜為上卿，\n位在廉頗之右。\n廉頗曰：\n「我為趙將，\n有攻城野戰之大功，\n而藺相如徒以口舌為勞，\n而位居我上，\n且相如素賤人，\n吾羞，\n不忍為之下。」\n宣言曰：\n「我見相如，\n必辱之。」\n相如聞，\n不肯與會。\n相如每朝時，\n常稱病，\n不欲與廉頗爭列。\n已而相如出，\n望見廉頗，\n相如引車避匿。\n於是舍人相與諫曰：\n「臣所以去親戚而事君者，\n徒慕君之高義也。\n今君與廉頗同列，\n廉君宣惡言而君畏匿之，\n恐懼殊甚，\n且庸人尚羞之，\n況於將相乎！\n臣等不肖，\n請辭去。」\n藺相如固止之，\n曰：\n「公之視廉將軍孰與秦王？」\n曰：\n「不若也。」\n相如曰：\n「夫以秦王之威，\n而相如廷叱之，\n辱其群臣，\n相如雖駑，\n獨畏廉將軍哉？\n顧吾念之，\n彊秦之所以不敢加兵於趙者，\n徒以吾兩人在也。\n今兩虎共鬭，\n其勢不俱生。\n吾所以為此者，\n以先國家之急而後私讎也。」\n廉頗聞之，\n肉袒負荊，\n因賓客至藺相如門謝罪。\n曰：\n「鄙賤之人，\n不知將軍寬之至此也。」\n卒相與驩，\n為刎頸之交。\n\n是歲，\n廉頗東攻齊，\n破其一軍。\n居二年，\n廉頗復伐齊幾，\n拔之。\n後三年，\n廉頗攻魏之防陵、\n安陽，\n拔之。\n後四年，\n藺相如將而攻齊，\n至平邑而罷。\n其明年，\n趙奢破秦軍閼與下。\n\n趙奢者，\n趙之田部吏也。\n收租稅而平原君家不肯出租，\n奢以法治之，\n殺平原君用事者九人。\n平原君怒，\n將殺奢。\n奢因說曰：\n「君於趙為貴公子，\n今縱君家而不奉公則法削，\n法削則國弱，\n國弱則諸侯加兵，\n諸侯加兵是無趙也，\n君安得有此富乎？\n以君之貴，\n奉公如法則上下平，\n上下平則國彊，\n國彊則趙固，\n而君為貴戚，\n豈輕於天下邪？」\n平原君以為賢，\n言之於王。\n王用之治國賦，\n國賦大平，\n民富而府庫實。\n\n秦伐韓，\n軍於閼與。\n王召廉頗而問曰：\n「可救不？」\n對曰：\n「道遠險狹，\n難救。」\n又召樂乘而問焉，\n樂乘對如廉頗言。\n又召問趙奢，\n奢對曰：\n「其道遠險狹，\n譬之猶兩鼠鬭於穴中，\n將勇者勝。」\n王乃令趙奢將，\n救之。\n\n兵去邯鄲三十里，\n而令軍中曰：\n「有以軍事諫者死。」\n秦軍軍武安西，\n秦軍鼓譟勒兵，\n武安屋瓦盡振。\n軍中侯有一人言急救武安，\n趙奢立斬之。\n堅壁，\n留二十八日不行，\n復益增壘。\n秦閒來入，\n趙奢善食而遣之。\n閒以報秦將，\n秦將大喜曰：\n「夫去國三十里而軍不行，\n乃增壘，\n閼與非趙地也。」\n趙奢既已遣秦閒，\n乃卷甲而趨之，\n二日一夜至，\n令善射者去閼與五十里而軍。\n軍壘成，\n秦人閒之，\n悉甲而至。\n軍士許歷請以軍事諫，\n趙奢曰：\n「內之。」\n許歷曰：\n「秦人不意趙師至此，\n其來氣盛，\n將軍必厚集其陣以待之。\n不然，\n必敗。」\n趙奢曰：\n「請受令。」\n許歷曰：\n「請就鈇質之誅。」\n趙奢曰：\n「胥後令邯鄲。」\n許歷復請諫，\n曰：\n「先據北山上者勝，\n後至者敗。」\n趙奢許諾，\n即發萬人趨之。\n秦兵後至，\n爭山不得上，\n趙奢縱兵擊之，\n大破秦軍。\n秦軍解而走，\n遂解閼與之圍而歸。\n\n趙惠文王賜奢號為馬服君，\n以許歷為國尉。\n趙奢於是與廉頗、\n藺相如同位。\n\n後四年，\n趙惠文王卒，\n子孝成王立。\n七年，\n秦與趙兵相距長平，\n時趙奢已死，\n而藺相如病篤，\n趙使廉頗將攻秦，\n秦數敗趙軍，\n趙軍固壁不戰。\n秦數挑戰，\n廉頗不肯。\n趙王信秦之閒。\n秦之閒言曰：\n「秦之所惡，\n獨畏馬服君趙奢之子趙括為將耳。」\n趙王因以括為將，\n代廉頗。\n藺相如曰：\n「王以名使括，\n若膠柱而鼓瑟耳。\n括徒能讀其父書傳，\n不知合變也。」\n趙王不聽，\n遂將之。\n\n趙括自少時學兵法，\n言兵事，\n以天下莫能當。\n嘗與其父奢言兵事，\n奢不能難，\n然不謂善。\n括母問奢其故，\n奢曰：\n「兵，\n死地也，\n而括易言之。\n使趙不將括即已，\n若必將之，\n破趙軍者必括也。」\n及括將行，\n其母上書言於王曰：\n「括不可使將。」\n王曰：\n「何以？」\n對曰：\n「始妾事其父，\n時為將，\n身所奉飯飲而進食者以十數，\n所友者以百數，\n大王及宗室所賞賜者盡以予軍吏士大夫，\n受命之日，\n不問家事。\n今括一旦為將，\n東向而朝，\n軍吏無敢仰視之者，\n王所賜金帛，\n歸藏於家，\n而日視便利田宅可買者買之。\n王以為何如其父？\n父子異心，\n願王勿遣。」\n王曰：\n「母置之，\n吾已決矣。」\n括母因曰：\n「王終遣之，\n即有如不稱，\n妾得無隨坐乎？」\n王許諾。\n\n趙括既代廉頗，\n悉更約束，\n易置軍史。\n秦將白起聞之，\n縱奇兵，\n詳敗走，\n而絕其糧道，\n分斷其軍為二，\n士卒離心。\n四十餘日，\n軍餓，\n趙括出銳卒自博戰，\n秦軍射殺趙括。\n括軍敗，\n數十萬之眾遂降秦，\n秦悉阬之。\n趙前後所亡凡四十五萬。\n明年，\n秦兵遂圍邯鄲，\n歲餘，\n幾不得脫。\n賴楚、\n魏諸侯來救，\n迺得解邯鄲之圍。\n趙王亦以括母先言，\n竟不誅也。\n\n自邯鄲圍解五年，\n而燕用栗腹之謀，\n曰\n「趙壯者盡於長平，\n其孤未壯」，\n舉兵擊趙。\n趙使廉頗將，\n擊，大破燕軍於鄗，\n殺栗腹，\n遂圍燕。\n燕割五城請和，\n乃聽之。\n趙以尉文封廉頗為信平君，\n為假相國。\n\n廉頗之免長平歸也，\n失勢之時，\n故客盡去。\n及復用為將，\n客又復至。\n廉頗曰：\n「客退矣！」\n客曰：\n「吁！\n君何見之晚也？\n夫天下以市道交，\n君有勢，\n我則從君，\n君無勢則去，\n此固其理也，\n有何怨乎？」\n居六年，\n趙使廉頗伐魏之繁陽，\n拔之。\n\n趙孝成王卒，\n子悼襄王立，\n使樂乘代廉頗。\n廉頗怒，\n攻樂乘，\n樂乘走。\n廉頗遂奔魏之大梁。\n其明年，\n趙乃以李牧為將而攻燕，\n拔武遂、\n方城。\n\n廉頗居梁久之，\n魏不能信用。\n趙以數困於秦兵，\n趙王思復得廉頗，\n廉頗亦思復用於趙。\n趙王使使者視廉頗尚可用否。\n廉頗之仇郭開多與使者金，\n令毀之。\n趙使者既見廉頗，\n廉頗為之一飯斗米，\n肉十斤，\n被甲上馬，\n以示尚可用。\n趙使還報王曰：\n「廉將軍雖老，\n尚善飯，\n然與臣坐，\n頃之三遺矢矣。」\n趙王以為老，\n遂不召。\n\n楚聞廉頗在魏，\n陰使人迎之。\n廉頗一為楚將，\n無功，\n曰：\n「我思用趙人。」\n廉頗卒死于壽春。\n\n李牧者，\n趙之北邊良將也。\n常居代鴈門，\n備匈奴。\n以便宜置吏，\n市租皆輸入莫府，\n為士卒費。\n日擊數牛饗士，\n習射騎，\n謹烽火，\n多閒諜，\n厚遇戰士。\n為約曰：\n「匈奴即入盜，\n急入收保，\n有敢捕虜者斬。」\n匈奴每入，\n烽火謹，\n輒入收保，\n不敢戰。\n如是數歲，\n亦不亡失。\n然匈奴以李牧為怯，\n雖趙邊兵亦以為吾將怯。\n趙王讓李牧，\n李牧如故。\n趙王怒，\n召之，\n使他人代將。\n\n歲餘，\n匈奴每來，\n出戰。\n出戰，\n數不利，\n失亡多，\n邊不得田畜。\n復請李牧。\n牧杜門不出，\n固稱疾。\n趙王乃復彊起使將兵。\n牧曰：\n「王必用臣，\n臣如前，\n乃敢奉令。」\n王許之。\n\n李牧至，\n如故約。\n匈奴數歲無所得。\n終以為怯。\n邊士日得賞賜而不用，\n皆願一戰。\n於是乃具選車得千三百乘，\n選騎得萬三千匹，\n百金之士五萬人，\n彀者十萬人，\n悉勒習戰。\n大縱畜牧，\n人民滿野。\n匈奴小入，\n詳北不勝，\n以數千人委之。\n單于聞之，\n大率眾來入。\n李牧多為奇陳，\n張左右翼擊之，\n大破殺匈奴十餘萬騎。\n滅䄡，\n破東胡，\n降林胡，\n單于奔走。\n其後十餘歲，\n匈奴不敢近趙邊城。\n\n趙悼襄王元年，\n廉頗既亡入魏，\n趙使李牧攻燕，\n拔武遂、\n方城。\n居二年，\n龐煖破燕軍，\n殺劇辛。\n後七年，\n秦破殺趙將扈輒於武遂，\n斬首十萬。\n趙乃以李牧為大將軍，\n擊秦軍於宜安，\n大破秦軍，\n走秦將桓齮。\n封李牧為武安君。\n居三年，\n秦攻番吾，\n李牧擊破秦軍，\n南距韓、\n魏。\n\n趙王遷七年，\n秦使王翦攻趙，\n趙使李牧、\n司馬尚禦之。\n秦多與趙王寵臣郭開金，\n為反閒，\n言李牧、\n司馬尚欲反。\n趙王乃使趙蔥及齊將顏聚代李牧。\n李牧不受命，\n趙使人微捕得李牧，\n斬之。\n廢司馬尚。\n後三月，\n王翦因急擊趙，\n大破殺趙蔥，\n虜趙王遷及其將顏聚，\n遂滅趙。\n\n太史公曰：\n知死必勇，\n非死者難也，\n處死者難。\n方藺相如引璧睨柱，\n及叱秦王左右，\n勢不過誅，\n然士或怯懦而不敢發。\n相如一奮其氣，\n威信敵國，\n退而讓頗，\n名重太山，\n其處智勇，\n可謂兼之矣！\n\n5.22《田單列傳第二十二》\n\n田單者，\n齊諸田疏屬也。\n湣王時，\n單為臨菑市掾，\n不見知。\n及燕使樂毅伐破齊，\n齊湣王出奔，\n已而保莒城。\n燕師長驅平齊，\n而田單走安平，\n令其宗人盡斷其車軸末而傅鐵籠。\n已而燕軍攻安平，\n城壞，\n齊人走，\n爭塗，\n以轊折車敗，\n為燕所虜，\n唯田單宗人以鐵籠故得脫，\n東保即墨。\n燕既盡降齊城，\n唯獨莒、\n即墨不下。\n燕軍聞齊王在莒，\n并兵攻之。\n淖齒既殺湣王於莒，\n因堅守，\n距燕軍，\n數年不下。\n燕引兵東圍即墨，\n即墨大夫出與戰，\n敗死。\n城中相與推田單，\n曰：\n「安平之戰，\n田單宗人以鐵籠得全，\n習兵。」\n立以為將軍，\n以即墨距燕。\n\n頃之，\n燕昭王卒，\n惠王立，\n與樂毅有隙。\n田單聞之，\n乃縱反閒於燕，\n宣言曰：\n「齊王已死，\n城之不拔者二耳。\n樂毅畏誅而不敢歸，\n以伐齊為名，\n實欲連兵南面而王齊。\n齊人未附，\n故且緩攻即墨以待其事。\n齊人所懼，\n唯恐他將之來，\n即墨殘矣。」\n燕王以為然，\n使騎劫代樂毅。\n\n樂毅因歸趙，\n燕人士卒忿。\n而田單乃令城中人食必祭其先祖於庭，\n飛鳥悉翔舞城中下食。\n燕人怪之。\n田單因宣言曰：\n「神來下教我。」\n乃令城中人曰：\n「當有神人為我師。」\n有一卒曰：\n「臣可以為師乎？」\n因反走。\n田單乃起，\n引還，\n東鄉坐，\n師事之。\n卒曰：\n「臣欺君，\n誠無能也。」\n田單曰：\n「子勿言也！」\n因師之。\n每出約束，\n必稱神師。\n乃宣言曰：\n「吾唯懼燕軍之劓所齊卒，\n置之前行，\n與我戰，\n即墨敗矣。」\n燕人聞之，\n如其言。\n城中人見齊諸降者盡劓，\n皆怒，\n堅守，\n唯恐見得。\n單又縱反閒曰：\n「吾懼燕人掘吾城外冢墓，\n僇先人，\n可為寒心。」\n燕軍盡掘壟墓，\n燒死人。\n即墨人從城上望見，\n皆涕泣，\n俱欲出戰，\n怒自十倍。\n\n田單知士卒之可用，\n乃身操版插，\n與士卒分功，\n妻妾編於行伍之閒，\n盡散飲食饗士。\n令甲卒皆伏，\n使老弱女子乘城，\n遣使約降於燕，\n燕軍皆呼萬歲。\n田單又收民金，\n得千溢，\n令即墨富豪遺燕將，\n曰：\n「即墨即降，\n願無虜掠吾族家妻妾，\n令安堵。」\n燕將大喜，\n許之。\n燕軍由此益懈。\n\n田單乃收城中得千餘牛，\n為絳繒衣，\n畫以五彩龍文，\n束兵刃於其角，\n而灌脂束葦於尾，\n燒其端。\n鑿城數十穴，\n夜縱牛，\n壯士五千人隨其後。\n牛尾熱，\n怒而奔燕軍，\n燕軍夜大驚。\n牛尾炬火光明炫耀，\n燕軍視之皆龍文，\n所觸盡死傷。\n五千人因銜枚擊之，\n而城中鼓譟從之，\n老弱皆擊銅器為聲，\n聲動天地。\n燕軍大駭，\n敗走。\n齊人遂夷殺其將騎劫。\n燕軍擾亂奔走，\n齊人追亡逐北，\n所過城邑皆畔燕而歸田單，\n兵日益多，\n乘勝，\n燕日敗亡，\n卒至河上，\n而齊七十餘城皆復為齊。\n乃迎襄王於莒，\n入臨菑而聽政。\n\n襄王封田單，\n號曰安平君。\n\n太史公曰：\n兵以正合，\n以奇勝。\n善之者，\n出奇無窮。\n奇正還相生，\n如環之無端。\n夫始如處女，\n適人開戶；\n後如脫兔，\n適不及距：\n其田單之謂邪！\n\n初，\n淖齒之殺湣王也，\n莒人求湣王子法章，\n得之太史嬓之家，\n為人灌園。\n嬓女憐而善遇之。\n後法章私以情告女，\n女遂與通。\n及莒人共立法章為齊王，\n以莒距燕，\n而太史氏女遂為后，\n所謂\n「君王后」\n也。\n\n燕之初入齊，\n聞畫邑人王蠋賢，\n令軍中曰\n「環畫邑三十里無入」，\n以王蠋之故。\n已而使人謂蠋曰：\n「齊人多高子之義，\n吾以子為將，\n封子萬家。」\n蠋固謝。\n燕人曰：\n「子不聽，\n吾引三軍而屠畫邑。」\n王蠋曰：\n「忠臣不事二君，\n貞女不更二夫。\n齊王不聽吾諫，\n故退而耕於野。\n國既破亡，\n吾不能存；\n今又劫之以兵為君將，\n是助桀為暴也。\n與其生而無義，\n固不如烹！」\n遂經其頸於樹枝，\n自奮絕脰而死。\n齊亡大夫聞之，\n曰：\n「王蠋，\n布衣也，\n義不北面於燕，\n況在位食祿者乎！」\n乃相聚如莒，\n求諸子，\n立為襄王。\n\n5.23《魯仲連鄒陽列傳第二十三》\n\n魯仲連者，\n齊人也。\n好奇偉俶儻之畫策，\n而不肯仕宦任職，\n好持高節。\n游於趙。\n\n趙孝成王時，\n而秦王使白起破趙長平之軍前後四十餘萬，\n秦兵遂東圍邯鄲。\n趙王恐，\n諸侯之救兵莫敢擊秦軍。\n魏安釐王使將軍晉鄙救趙，\n畏秦，\n止於蕩陰不進。\n魏王使客將軍新垣衍閒入邯鄲，\n因平原君謂趙王曰：\n「秦所為急圍趙者，\n前與齊湣王爭彊為帝，\n已而復歸帝；\n今齊已益弱，\n方今唯秦雄天下，\n此非必貪邯鄲，\n其意欲復求為帝。\n趙誠發使尊秦昭王為帝，\n秦必喜，\n罷兵去。」\n平原君猶預未有所決。\n\n此時魯仲連適游趙，\n會秦圍趙，\n聞魏將欲令趙尊秦為帝，\n乃見平原君曰：\n「事將柰何？」\n平原君曰：\n「勝也何敢言事！\n前亡四十萬之眾於外，\n今又內圍邯鄲而不能去。\n魏王使客將軍新垣衍令趙帝秦，\n今其人在是。\n勝也何敢言事！」\n魯仲連曰：\n「吾始以君為天下之賢公子也，\n吾乃今然後知君非天下之賢公子也。\n梁客新垣衍安在？\n吾請為君責而歸之。」\n平原君曰：\n「勝請為紹介而見之於先生。」\n平原君遂見新垣衍曰：\n「東國有魯仲連先生者，\n今其人在此，\n勝請為紹介，\n交之於將軍。」\n新垣衍曰：\n「吾聞魯仲連先生，\n齊國之高士也。\n衍，人臣也，\n使事有職，\n吾不願見魯仲連先生。」\n平原君曰：\n「勝既已泄之矣。」\n新垣衍許諾。\n\n魯連見新垣衍而無言。\n新垣衍曰：\n「吾視居此圍城之中者，\n皆有求於平原君者也；\n今吾觀先生之玉貌，\n非有求於平原者也，\n曷為久居此圍城之中而不去？」\n魯仲連曰：\n「世以鮑焦為無從頌而死者，\n皆非也。\n眾人不知，\n則為一身。\n彼秦者，\n棄禮義而上首功之國也，\n權使其士，\n虜使其民。\n彼即肆然而為帝，\n過而為政於天下，\n則連有蹈東海而死耳，\n吾不忍為之民也。\n所為見將軍者，\n欲以助趙也。」\n\n新垣衍曰：\n「先生助之將奈何？」\n魯連曰：\n「吾將使梁及燕助之，\n齊、楚則固助之矣。」\n新垣衍曰：\n「燕則吾請以從矣；\n若乃梁者，\n則吾乃梁人也，\n先生惡能使梁助之？」\n魯連曰：\n「梁未睹秦稱帝之害故耳。\n使梁睹秦稱帝之害，\n則必助趙矣。」\n\n新垣衍曰：\n「秦稱帝之害何如？」\n魯連曰：\n「昔者齊威王嘗為仁義矣，\n率天下諸侯而朝周。\n周貧且微，\n諸侯莫朝，\n而齊獨朝之。\n居歲餘，\n周烈王崩，\n齊後往，\n周怒，\n赴於齊曰：\n『天崩地坼，\n天子下席。\n東藩之臣因齊後至，\n則斮。』\n齊威王勃然怒曰：\n『叱嗟，\n而母婢也！』\n卒為天下笑。\n故生則朝周，\n死則叱之，\n誠不忍其求也。\n彼天子固然，\n其無足怪。」\n\n新垣衍曰：\n「先生獨不見夫僕乎？\n十人而從一人者，\n寧力不勝而智不若邪？\n畏之也。」\n魯仲連曰：\n「嗚呼！\n梁之比於秦若僕邪？」\n新垣衍曰：\n「然。」\n魯仲連曰：\n「吾將使秦王烹醢梁王。」\n新垣衍怏然不悅，\n曰：\n「噫嘻，\n亦太甚矣先生之言也！\n先生又惡能使秦王烹醢梁王？」\n魯仲連曰：\n「固也，\n吾將言之。\n昔者九侯、\n鄂侯、\n文王，\n紂之三公也。\n九侯有子而好，\n獻之於紂，\n紂以為惡，\n醢九侯。\n鄂侯爭之彊，\n辯之疾，\n故脯鄂侯。\n文王聞之，\n喟然而歎，\n故拘之牖里之庫百日，\n欲令之死。\n曷為與人俱稱王，\n卒就脯醢之地？\n齊湣王之魯，\n夷維子為執策而從，\n謂魯人曰：\n『子將何以待吾君？』\n魯人曰：\n『吾將以十太牢待子之君。』\n夷維子曰：\n『子安取禮而來待吾君？\n彼吾君者，\n天子也。\n天子巡狩，\n諸侯辟舍，\n納筦籥，\n攝衽抱机，\n視膳於堂下，\n天子已食，\n乃退而聽朝也。』\n魯人投其籥，\n不果納。\n不得入於魯，\n將之薛，\n假途於鄒。\n當是時，\n鄒君死，\n湣王欲入弔，\n夷維子謂鄒之孤曰：\n『天子弔，\n主人必將倍殯棺，\n設北面於南方，\n然后天子南面弔也。』\n鄒之群臣曰：\n『必若此，\n吾將伏劍而死。』\n固不敢入於鄒。\n鄒、魯之臣，\n生則不得事養，\n死則不得賻襚，\n然且欲行天子之禮於鄒、\n魯，鄒、\n魯之臣不果納。\n今秦萬乘之國也，\n梁亦萬乘之國也。\n俱據萬乘之國，\n各有稱王之名，\n睹其一戰而勝，\n欲從而帝之，\n是使三晉之大臣不如鄒、\n魯之僕妾也。\n且秦無已而帝，\n則且變易諸侯之大臣。\n彼將奪其所不肖而與其所賢，\n奪其所憎而與其所愛。\n彼又將使其子女讒妾為諸侯妃姬，\n處梁之宮。\n梁王安得晏然而已乎？」\n而將軍又何以得故寵乎？」\n\n於是新垣衍起，\n再拜謝曰：\n「始以先生為庸人，\n吾乃今日知先生為天下之士也。\n吾請出，\n不敢復言帝秦。」\n秦將聞之，\n為卻軍五十里。\n適會魏公子無忌奪晉鄙軍以救趙，\n擊秦軍，\n秦軍遂引而去。\n\n於是平原君欲封魯連，\n魯連辭讓者三，\n終不肯受。\n平原君乃置酒，\n酒酣起前，\n以千金為魯連壽。\n魯連笑曰：\n「所貴於天下之士者，\n為人排患釋難解亂而無取也。\n即有取者，\n是商賈之事也，\n而連不忍為也。」\n遂辭平原君而去，\n終身不復見。\n\n其後二十餘年，\n燕將攻下聊城，\n聊城人或讒之燕，\n燕將懼誅，\n因保守聊城，\n不敢歸。\n齊田單攻聊城歲餘，\n士卒多死而聊城不下。\n魯連乃為書，\n約之矢以射城中，\n遺燕將。\n書曰：\n\n吾聞之，\n智者不倍時而棄利，\n勇士不卻死而滅名，\n忠臣不先身而後君。\n今公行一朝之忿，\n不顧燕王之無臣，\n非忠也；\n殺身亡聊城，\n而威不信於齊，\n非勇也；\n功敗名滅，\n後世無稱焉，\n非智也。\n三者世主不臣，\n說士不載，\n故智者不再計，\n勇士不怯死。\n今死生榮辱，\n貴賤尊卑，\n此時不再至，\n顧公詳計而無與俗同。\n\n且楚攻齊之南陽，\n魏攻平陸，\n而齊無南面之心，\n以為亡南陽之害小，\n不如得濟北之利大，\n故定計審處之。\n今秦人下兵，\n魏不敢東面；\n衡秦之勢成，\n楚國之形危；\n齊棄南陽，\n斷右壤，\n定濟北，\n計猶且為之也。\n且夫齊之必決於聊城，\n公勿再計。\n今楚魏交退於齊，\n而燕救不至。\n以全齊之兵，\n無天下之規，\n與聊城共據期年之敝，\n則臣見公之不能得也。\n且燕國大亂，\n君臣失計，\n上下迷惑，\n栗腹以十萬之眾五折於外，\n以萬乘之國被圍於趙，\n壤削主困，\n為天下僇笑。\n國敝而禍多，\n民無所歸心。\n今公又以敝聊之民距全齊之兵，\n是墨翟之守也。\n食人炊骨，\n士無反外之心，\n是孫臏之兵也。\n能見於天下。\n雖然，\n為公計者，\n不如全車甲以報於燕。\n車甲全而歸燕，\n燕王必喜；\n身全而歸於國，\n士民如見父母，\n交游攘臂而議於世，\n功業可明。\n上輔孤主以制群臣，\n下養百姓以資說士，\n矯國更俗，\n功名可立也。\n亡意亦捐燕棄世，\n東游於齊乎？\n裂地定封，\n富比乎陶、\n衛，世世稱孤，\n與齊久存，\n又一計也。\n此兩計者，\n顯名厚實也，\n願公詳計而審處一焉。\n\n且吾聞之，\n規小節者不能成榮名，\n惡小恥者不能立大功。\n昔者管夷吾射桓公中其鉤，\n篡也；\n遺公子糾不能死，\n怯也；\n束縛桎梏，\n辱也。\n若此三行者，\n世主不臣而鄉里不通。\n鄉使管子幽囚而不出，\n身死而不反於齊，\n則亦名不免為辱人賤行矣。\n臧獲且羞與之同名矣，\n況世俗乎！\n故管子不恥身在縲紲之中而恥天下之不治，\n不恥不死公子糾而恥威之不信於諸侯，\n故兼三行之過而為五霸首，\n名高天下而光燭鄰國。\n曹子為魯將，\n三戰三北，\n而亡地五百里。\n鄉使曹子計不反顧，\n議不還踵，\n刎頸而死，\n則亦名不免為敗軍禽將矣。\n曹子棄三北之恥，\n而退與魯君計。\n桓公朝天下，\n會諸侯，\n曹子以一劍之任，\n枝桓公之心於壇坫之上，\n顏色不變，\n辭氣不悖，\n三戰之所亡一朝而復之，\n天下震動，\n諸侯驚駭，\n威加吳、\n越。若此二士者，\n非不能成小廉而行小節也，\n以為殺身亡軀，\n絕世滅後，\n功名不立，\n非智也。\n故去感忿之怨，\n立終身之名；\n棄忿悁之節，\n定累世之功。\n是以業與三王爭流，\n而名與天壤相獘也。\n願公擇一而行之。\n\n燕將見魯連書，\n泣三日，\n猶豫不能自決。\n欲歸燕，\n已有隙，\n恐誅；\n欲降齊，\n所殺虜於齊甚眾，\n恐已降而後見辱。\n喟然歎曰：\n「與人刃我，\n寧自刃。」\n乃自殺。\n聊城亂，\n田單遂屠聊城。\n歸而言魯連，\n欲爵之。\n魯連逃隱於海上，\n曰：\n「吾與富貴而詘於人，\n寧貧賤而輕世肆志焉。」\n\n鄒陽者，\n齊人也。\n游於梁，\n與故吳人莊忌夫子、\n淮陰枚生之徒交。\n上書而介於羊勝、\n公孫詭之閒。\n勝等嫉鄒陽，\n惡之梁孝王。\n孝王怒，\n下之吏，\n將欲殺之。\n鄒陽客游，\n以讒見禽，\n恐死而負累，\n乃從獄中上書曰：\n\n臣聞忠無不報，\n信不見疑，\n臣常以為然，\n徒虛語耳。\n昔者荊軻慕燕丹之義，\n白虹貫日，\n太子畏之；\n衛先生為秦畫長平之事，\n太白蝕昴，\n而昭王疑之。\n夫精變天地而信不喻兩主，\n豈不哀哉！\n今臣盡忠竭誠，\n畢議願知，\n左右不明，\n卒從吏訊，\n為世所疑，\n是使荊軻、\n衛先生復起，\n而燕、\n秦不悟也。\n願大王孰察之。\n\n昔卞和獻寶，\n楚王刖之；\n李斯竭忠，\n胡亥極刑。\n是以箕子詳狂，\n接輿辟世，\n恐遭此患也。\n願大王孰察卞和、\n李斯之意，\n而後楚王、\n胡亥之聽，\n無使臣為箕子、\n接輿所笑。\n臣聞比干剖心，\n子胥鴟夷，\n臣始不信，\n乃今知之。\n願大王孰察，\n少加憐焉。\n\n諺曰：\n「有白頭如新，\n傾蓋如故。」\n何則？\n知與不知也。\n故昔樊於期逃秦之燕，\n藉荊軻首以奉丹之事；\n王奢去齊之魏，\n臨城自剄以卻齊而存魏。\n夫王奢、\n樊於期非新於齊、\n秦而故於燕、\n魏也，\n所以去二國死兩君者，\n行合於志而慕義無窮也。\n是以蘇秦不信於天下，\n而為燕尾生；\n白圭戰亡六城，\n為魏取中山。\n何則？\n誠有以相知也。\n蘇秦相燕，\n燕人惡之於王，\n王按劍而怒，\n食以駃騠；\n白圭顯於中山，\n中山人惡之魏文侯，\n文侯投之以夜光之璧。\n何則？\n兩主二臣，\n剖心坼肝相信，\n豈移於浮辭哉！\n\n故女無美惡，\n入宮見妒；\n士無賢不肖，\n入朝見嫉。\n昔者司馬喜髕腳於宋，\n卒相中山；\n范睢摺脅折齒於魏，\n卒為應侯。\n此二人者，\n皆信必然之畫，\n捐朋黨之私，\n挾孤獨之位，\n故不能自免於嫉妒之人也。\n是以申徒狄自沈於河，\n徐衍負石入海。\n不容於世，\n義不苟取，\n比周於朝，\n以移主上之心。\n故百里奚乞食於路，\n繆公委之以政；\n甯戚飯牛車下，\n而桓公任之以國。\n此二人者，\n豈借宦於朝，\n假譽於左右，\n然後二主用之哉？\n感於心，\n合於行，\n親於膠漆，\n昆弟不能離，\n豈惑於眾口哉？\n故偏聽生姦，\n獨任成亂。\n昔者魯聽季孫之說而逐孔子，\n宋信子罕之計而囚墨翟。\n夫以孔、\n墨之辯，\n不能自免於讒諛，\n而二國以危。\n何則？\n眾口鑠金，\n積毀銷骨也。\n是以秦用戎人由余而霸中國，\n齊用越人蒙而彊威、\n宣。此二國，\n豈拘於俗，\n牽於世，\n繫阿偏之辭哉？\n公聽並觀，\n垂名當世。\n故意合則胡越為昆弟，\n由余、\n越人蒙是矣；\n不合，\n則骨肉出逐不收，\n朱、象、\n管、蔡是矣。\n今人主誠能用齊、\n秦之義，\n後宋、\n魯之聽，\n則五伯不足稱，\n三王易為也。\n\n是以聖王覺寤，\n捐子之之心，\n而能不說於田常之賢；\n封比干之後，\n修孕婦之墓，\n故功業復就於天下。\n何則？\n欲善無厭也。\n夫晉文公親其讎，\n彊霸諸侯；\n齊桓公用其仇，\n而一匡天下。\n何則，\n慈仁慇勤，\n誠加於心，\n不可以虛辭借也。\n\n至夫秦用商鞅之法，\n東弱韓、\n魏，兵彊天下，\n而卒車裂之；\n越用大夫種之謀，\n禽勁吳，\n霸中國，\n而卒誅其身。\n是以孫叔敖三去相而不悔，\n於陵子仲辭三公為人灌園。\n今人主誠能去驕慠之心，\n懷可報之意，\n披心腹，\n見情素，\n墮肝膽，\n施德厚，\n終與之窮達，\n無愛於士，\n則桀之狗可使吠堯，\n而蹠之客可使刺由；\n況因萬乘之權，\n假聖王之資乎？\n然則荊軻之湛七族，\n要離之燒妻子，\n豈足道哉！\n\n臣聞明月之珠，\n夜光之璧，\n以闇投人於道路，\n人無不按劍相眄者。\n何則？\n無因而至前也。\n蟠木根柢，\n輪囷離詭，\n而為萬乘器者。\n何則？\n以左右先為之容也。\n故無因至前，\n雖出隨侯之珠，\n夜光之璧，\n猶結怨而不見德。\n故有人先談，\n則以枯木朽株樹功而不忘。\n今夫天下布衣窮居之士，\n身在貧賤，\n雖蒙堯、\n舜之術，\n挾伊、\n管之辯，\n懷龍逢、\n比干之意，\n欲盡忠當世之君，\n而素無根柢之容，\n雖竭精思，\n欲開忠信，\n輔人主之治，\n則人主必有按劍相眄之跡，\n是使布衣不得為枯木朽株之資也。\n\n是以聖王制世御俗，\n獨化於陶鈞之上，\n而不牽於卑亂之語，\n不奪於眾多之口。\n故秦皇帝任中庶子蒙嘉之言，\n以信荊軻之說，\n而匕首竊發；\n周文王獵涇、\n渭，載呂尚而歸，\n以王天下。\n故秦信左右而殺，\n周用烏集而王。\n何則？\n以其能越攣拘之語，\n馳域外之議，\n獨觀於昭曠之道也。\n\n今人主沈於諂諛之辭，\n牽於帷裳之制，\n使不羈之士與牛驥同皁，\n此鮑焦所以忿於世而不留富貴之樂也。\n\n臣聞盛飾入朝者不以利汙義，\n砥厲名號者不以欲傷行，\n故縣名勝母而曾子不入，\n邑號朝歌而墨子回車。\n今欲使天下寥廓之士，\n攝於威重之權，\n主於位勢之貴，\n故回面汙行以事諂諛之人而求親近於左右，\n則士伏死堀穴巖藪之中耳，\n安肯有盡忠信而趨闕下者哉！\n\n書奏梁孝王，\n孝王使人出之，\n卒為上客。\n\n太史公曰：\n魯連其指意雖不合大義，\n然余多其在布衣之位，\n蕩然肆志，\n不詘於諸侯，\n談說於當世，\n折卿相之權。\n鄒陽辭雖不遜，\n然其比物連類，\n有足悲者，\n亦可謂抗直不橈矣，\n吾是以附之列傳焉。\n\n5.24《屈原賈生列傳第二十四》\n\n屈原者，\n名平，\n楚之同姓也。\n為楚懷王左徒。\n博聞彊志，\n明於治亂，\n嫺於辭令。\n入則與王圖議國事，\n以出號令；\n出則接遇賓客，\n應對諸侯。\n王甚任之。\n\n上官大夫\n與之同列，\n爭寵而心害其能。\n懷王使屈原造為憲令，\n屈平屬草稾未定。\n上官大夫見\n而欲奪之，\n屈平不與，\n因讒之曰：\n\n「王使屈平為令，\n眾莫不知，\n每一令出，\n平伐其功，\n曰以為\n『非我莫能為』也。」\n王怒而疏屈平。\n\n屈平疾王聽之不聰也，\n讒諂之蔽明也，\n邪曲之害公也，\n方正之不容也，\n故憂愁幽思\n而作《離騷》。\n離騷者，\n猶離憂也。\n\n夫天者，\n人之始也；\n父母者，\n人之本也。\n人窮\n則反本，\n故勞苦倦極，\n未嘗不呼天也；\n疾痛慘怛，\n未嘗不呼父母也。\n\n屈平正道直行，\n竭忠盡智\n以事其君，\n讒人閒之，\n可謂窮矣。\n\n信而見疑，\n忠而被謗，\n能無怨乎？\n屈平之作《離騷》，\n蓋自怨生也。\n《國風》好色\n而不淫，\n《小雅》怨誹\n而不亂。\n若《離騷》者，\n可謂兼之矣。\n\n上稱帝嚳，\n下道齊桓，\n中述湯武，\n以刺世事。\n明道德之廣崇，\n治亂之條貫，\n靡不畢見。\n其文約，\n其辭微，\n其志絜，\n其行廉，\n其稱文小\n而其指極大，\n\n舉類邇\n而見義遠。\n其志絜，\n故其稱物芳。\n其行廉，\n故死而不容自疏。\n\n濯淖汙泥之中，\n蟬蛻於濁穢，\n以浮游塵埃之外，\n不獲世之滋垢，\n皭然泥而不滓者也。\n推此志也。\n雖與日月爭光可也。\n\n屈平既絀。\n其後秦欲伐齊。\n齊與楚從親，\n惠王患之，\n乃令張儀詳去秦，\n厚幣委質事楚，\n曰：\n\n「秦甚憎齊，\n齊與楚從親，\n楚誠能絕齊，\n秦願獻商、\n於之地六百里。」\n楚懷王貪而信張儀，\n遂絕齊，\n使使如秦受地。\n\n張儀詐之\n曰：\n「儀與王約六里，\n不聞六百里。」\n楚使怒去，\n歸告懷王。\n\n懷王怒，\n大興師伐秦。\n秦發兵擊之，\n大破楚師於丹、淅，\n斬首八萬，\n虜楚將屈匄，\n遂取楚之漢中地。\n懷王乃悉發國中兵\n以深入擊秦，\n戰於藍田。\n\n魏聞之，\n襲楚至鄧。\n楚兵懼，\n自秦歸。\n而齊竟怒不救楚，\n楚大困。\n\n明年，\n秦割漢中地與楚\n以和。\n楚王曰：\n「不願得地，\n願得張儀而甘心焉。」\n張儀聞，\n乃曰：\n「以一儀而當漢中地，\n臣請往如楚。」\n\n如楚，\n又因厚幣用事者臣靳尚，\n而設詭辯於懷王之\n寵姬鄭袖。\n懷王竟聽鄭袖，\n復釋去張儀。\n是時屈平既疏，\n不復在位，\n使於齊，\n\n顧反，\n諫懷王曰：\n「何不殺張儀？」\n懷王悔，\n追張儀不及。\n\n其後諸侯共擊楚，\n大破之，\n殺其將唐眜。\n\n時秦昭王\n與楚婚，\n欲與懷王會。\n懷王欲行，\n屈平曰：\n「秦虎狼之國，\n不可信，\n不如毋行。」\n\n懷王稚子子蘭勸王行：\n「柰何絕秦歡！」\n懷王卒行。\n入武關，\n秦伏兵絕其後，\n因留懷王，\n以求割地。\n懷王怒，\n不聽。\n亡走趙，\n趙不內。\n復之秦，\n竟死於秦而歸葬。\n\n長子頃襄王\n立，\n以其弟子蘭為令尹。\n楚人既咎子蘭\n以勸懷王入秦\n而不反也。\n\n屈平既嫉之，\n雖放流，\n睠顧楚國，\n繫心懷王，\n不忘欲反，\n\n冀幸君之一悟，\n俗之一改也。\n其存君興國而欲反覆之，\n一篇之中三致志焉。\n然終無可柰何，\n故不可以反，\n卒以此見懷王之\n終不悟也。\n\n人君無愚智賢不肖，\n莫不欲求忠以自為，\n舉賢以自佐，\n然亡國破家相隨屬，\n而聖君治國累世而不見者，\n其所謂忠者不忠，\n而所謂賢者不賢也。\n\n懷王以不知忠臣之分，\n故內惑於鄭袖，\n外欺於張儀，\n疏屈平\n而信上官大夫、令尹子蘭。\n兵挫地削，\n亡其六郡，\n身客死於秦，\n為天下笑。\n\n此不知人之禍也。\n《易》曰：\n「井泄不食，\n為我心惻，\n可以汲。王明，\n並受其福。」\n王之不明，\n豈足福哉！\n\n令尹子蘭聞之\n大怒，\n卒使上官大夫\n短屈原於頃襄王，\n頃襄王怒而遷之。\n\n屈原至於江濱，\n被髮行吟澤畔。\n顏色憔悴，\n形容枯槁。\n漁父見而問之曰：\n「子非三閭大夫歟？\n何故而至此？」\n\n屈原曰：「舉世混濁\n而我獨清，\n眾人皆醉\n而我獨醒，\n是以見放。」\n\n漁父曰：\n「夫聖人者，\n不凝滯於物\n而能與世推移。\n舉世混濁，\n何不隨其流而揚其波？\n眾人皆醉，\n何不餔其糟而啜其醨？\n何故懷瑾握瑜\n而自令見放為？」\n\n屈原曰：\n「吾聞之，\n新沐者必彈冠，\n新浴者必振衣，\n人又誰能以身之察察，\n受物之汶汶者乎！\n寧赴常流\n而葬乎江魚腹中耳，\n又安能以皓皓之白\n而蒙世俗之溫蠖乎！」\n\n乃作《懷沙》之賦。\n其辭曰：\n\n陶陶孟夏兮，\n草木莽莽。\n傷懷永哀兮，\n汩徂南土。\n眴兮窈窈，\n孔靜幽墨。\n冤結紆軫兮，\n離愍之長鞠；\n撫情效志兮，\n俛詘以自抑。\n\n刓方以為圜兮，\n常度未替；\n易初本由兮，\n君子所鄙。\n章畫職墨兮，\n前度未改；\n內直質重兮，\n大人所盛。\n巧匠不斲兮，\n孰察其揆正？\n\n玄文幽處兮，\n矇謂之不章；\n離婁微睇兮，\n瞽以為無明。\n變白而為黑兮，\n倒上以為下。\n鳳皇在笯兮，\n雞雉翔舞。\n同糅玉石兮，\n一概而相量。\n夫黨人之鄙妒兮，\n羌不知吾所臧。\n\n任重載盛兮，\n陷滯而不濟；\n懷瑾握瑜兮，\n窮不得余所示。\n邑犬群吠兮，\n\n吠所怪也；\n誹駿疑桀兮，\n固庸態也。\n文質疏內兮，\n眾不知吾之異采；\n材樸委積兮，\n莫知余之所有。\n重仁襲義兮，\n謹厚以為豐；\n\n重華不可牾兮，\n孰知余之從容！\n古固有不並兮，\n豈知其故也？\n湯禹久遠兮，\n邈不可慕也。\n懲違改忿兮，\n抑心而自彊；\n\n離湣而不遷兮，\n願志之有象。\n進路北次兮，\n日昧昧其將暮；\n含憂虞哀兮，\n限之以大故。\n\n亂曰：\n浩浩沅、湘兮，\n分流汩兮。\n脩路幽拂兮，\n\n道遠忽兮。\n曾唫恆悲兮，\n永歎慨兮。\n世既莫吾知兮，\n人心不可謂兮。\n懷情抱質兮，\n獨無匹兮。\n伯樂既歿兮，\n驥將焉程兮？\n\n人生稟命兮，\n各有所錯兮。\n定心廣志，\n餘何畏懼兮？\n曾傷爰哀，\n永歎喟兮。\n世溷不吾知，\n心不可謂兮。\n知死不可讓兮，\n願勿愛兮。\n明以告君子兮，\n吾將以為類兮。\n\n於是懷石\n遂自沈汨羅以死。\n\n屈原既死之後，\n楚有宋玉、唐勒、\n景差之徒者，\n皆好辭\n而以賦見稱；\n然皆祖屈原之從容辭令，\n終莫敢直諫。\n\n其後楚日以削，\n數十年竟為秦所滅。\n\n自屈原沈汨羅後百有餘年，\n漢有賈生，\n為長沙王太傅，\n過湘水，\n投書以弔屈原。\n\n賈生名誼，\n雒陽人也。\n年十八，\n以能誦詩屬書聞於郡中。\n吳廷尉\n為河南守，\n聞其秀才，\n召置門下，\n甚幸愛。\n\n孝文皇帝初立，\n聞河南守吳公\n治平為天下第一，\n故與李斯同邑\n而常學事焉，\n乃徵為廷尉。\n廷尉乃言賈生年少，\n頗通諸子百家之書。\n文帝召以為博士。\n\n是時賈生年二十餘，\n最為少。\n每詔令議下，\n諸老先生不能言，\n賈生盡為之對，\n人人各如其意所欲出。\n諸生於是乃以為能，\n不及也。\n孝文帝說之，\n超遷，\n一歲中至太中大夫。\n\n賈生以為漢興至孝文\n二十餘年，\n天下和洽，\n而固當改正朔，\n易服色，\n法制度，\n定官名，\n興禮樂，\n\n乃悉草具其事\n儀法，\n色尚黃，\n數用五，\n為官名，\n悉更秦之法。\n\n孝文帝初即位，\n謙讓未遑也。\n諸律令所更定，\n及列侯悉就國，\n其說皆自賈生發之。\n於是天子議\n以為賈生\n任公卿之位。\n\n絳、灌、東陽侯、\n馮敬之屬盡害之，\n乃短賈生曰：\n「雒陽之人，\n年少初學，\n專欲擅權，\n紛亂諸事。」\n於是天子後亦疏之，\n不用其議，\n乃以賈生為長沙王太傅。\n\n賈生既辭往行，\n聞長沙卑溼，\n自以壽不得長，\n又以適去，\n意不自得。\n及渡湘水，\n為賦以弔屈原。\n其辭曰：\n\n共承嘉惠兮，\n俟罪長沙。\n側聞屈原兮，\n自沈汨羅。\n造託湘流兮，\n敬弔先生。\n遭世罔極兮，\n乃隕厥身。\n\n嗚呼哀哉，\n逢時不祥！\n鸞鳳伏竄兮，\n鴟梟翱翔。\nO4l闒茸尊顯兮，\n讒諛得志；\n賢聖逆曳兮，\n方正倒植。\n世謂伯夷貪兮，\n\n謂盜跖廉；\n莫邪為頓兮，\n鉛刀為銛。\n于嗟嚜嚜兮，\n生之無故！\n斡棄周鼎兮\n寶康瓠，\n騰駕罷牛兮\n\n驂蹇驢，\n驥垂兩耳兮\n服鹽車。\n章甫薦屨兮，\n漸不可久；\n嗟苦先生兮，\n獨離此咎！\n\n訊曰：\n已矣，\n國其莫我知，\n獨堙鬱兮\n其誰語？\n鳳漂漂其高遰兮，\n夫固自縮而遠去。\n襲九淵之神龍兮，\n沕深潛以自珍。\n\n彌融爚以隱處兮，\n夫豈從螘與蛭螾？\n所貴聖人之神德兮，\n遠濁世而自藏。\n使騏驥可得係羈兮，\n豈云異夫犬羊！\n般紛紛其離此尤兮，\n亦夫子之辜也！\n\n瞝九州而相君兮，\n何必懷此都也？\n鳳皇翔于千仞之上兮，\n覽惪煇而下之；\n見細德之險微徵兮，\n搖增翮逝而去之。\n彼尋常之汙瀆兮，\n豈能容吞舟之魚！\n橫江湖之鱣鱏兮，\n固將制於蟻螻。\n\n賈生為長沙王太傅三年，\n有鴞飛入賈生舍，\n止于坐隅。\n楚人命鴞曰「服」。\n賈生既以適居長沙，\n長沙卑溼，\n自以為壽不得長，\n傷悼之，\n乃為賦以自廣。\n其辭曰：\n\n單閼之歲兮，\n四月孟夏，\n庚子日施兮，\n服集予舍，\n止于坐隅，\n貌甚閒暇。\n異物來集兮，\n私怪其故，\n發書占之兮，\n\n筴言其度。\n曰\n「野鳥入處兮，\n主人將去」。\n請問于服兮：\n「予去何之？\n吉乎告我，\n凶言其菑。\n淹數之度兮，\n語予其期。」\n\n服乃歎息，\n舉首奮翼，\n口不能言，\n請對以意。\n\n萬物變化兮，\n固無休息。\n斡流而遷兮，\n或推而還。\n形氣轉續兮，\n變化而嬗。\n沕穆無窮兮，\n胡可勝言！\n\n禍兮福所倚，\n福兮禍所伏；\n憂喜聚門兮，\n吉凶同域。\n彼吳彊大兮，\n夫差以敗；\n越棲會稽兮，\n句踐霸世。\n斯游遂成兮，\n卒被五刑；\n傅說胥靡兮，\n\n乃相武丁。\n夫禍之與福兮，\n何異糾纆。\n命不可說兮，\n孰知其極？\n水激則旱兮，\n\n矢激則遠。\n萬物回薄兮，\n振蕩相轉。\n雲蒸雨降兮，\n錯繆相紛。\n大專槃物兮，\n坱軋無垠。\n天不可與慮兮，\n道不可與謀。\n遲數有命兮，\n惡識其時？\n\n且夫天地為鑪兮，\n造化為工；\n陰陽為炭兮，\n萬物為銅。\n合散消息兮，\n安有常則；\n千變萬化兮，\n未始有極。\n忽然為人兮，\n\n何足控摶；\n化為異物兮，\n又何足患！\n小知自私兮，\n賤彼貴我；\n通人大觀兮，\n物無不可。\n貪夫徇財兮，\n烈士徇名；\n夸者死權兮，\n品庶馮生。\n怵迫之徒兮，\n或趨西東；\n\n大人不曲兮，\n億變齊同。\n拘士繫俗兮，\n攌如囚拘；\n至人遺物兮，\n獨與道俱。\n眾人或或兮，\n好惡積意；\n真人淡漠兮，\n獨與道息。\n釋知遺形兮，\n超然自喪；\n\n寥廓忽荒兮，\n與道翱翔。\n乘流則逝兮，\n得坻則止，\n縱軀委命兮，\n不私與己。\n其生若浮兮，\n其死若休；\n\n澹乎若深淵之靜，\n氾乎若不繫之舟。\n不以生故自寶兮，\n養空而浮；\n德人無累兮，\n知命不憂。\n細故慸葪兮，\n何足以疑！\n\n後歲餘，\n賈生徵見。\n孝文帝方受釐，\n坐宣室。\n上因感鬼神事，\n而問鬼神之本。\n賈生因具道所以然之狀。\n至夜半，\n文帝前席。\n\n既罷，\n曰：\n「吾久不見賈生，\n自以為過之，\n今不及也。」\n居頃之，\n拜賈生為梁懷王太傅。\n梁懷王，\n文帝之少子，\n愛，\n而好書，\n故令賈生傅之。\n\n文帝復封淮南厲王子四人\n皆為列侯。\n賈生諫，\n以為患之興自此起矣。\n賈生數上疏，\n言諸侯或\n連數郡，\n非古之制，\n可稍削之。\n文帝不聽。\n\n居數年，\n懷王騎，\n墮馬而死，\n無後。\n賈生自傷為傅無狀，\n哭泣歲餘，\n亦死。\n\n賈生之死時年三十三矣。\n及孝文崩，\n孝武皇帝立，\n舉賈生之孫二人至郡守，\n而賈嘉最好學，\n世其家，\n與余通書。\n至孝昭時，\n列為九卿。\n\n太史公曰：\n余讀《離騷》、《天問》、\n《招魂》、《哀郢》，\n悲其志。\n適長沙，\n觀屈原所自沈淵，\n未嘗不垂涕，\n想見其為人。\n\n及見賈生弔之，\n又怪屈原以彼其材，\n游諸侯，\n何國不容，\n而自令若是。\n讀《服鳥賦》，\n同死生，\n輕去就，\n又爽然自失矣。\n\n5.25《呂不韋列傳第二十五》\n\n呂不韋者，\n陽翟大賈人也。\n往來販賤賣貴，\n家累千金。\n\n秦昭王四十年，\n太子死。\n其四十二年，\n以其次子安國君為太子。\n安國君有子二十餘人。\n安國君有所甚愛姬，\n立以為正夫人，\n號曰華陽夫人。\n華陽夫人無子。\n\n安國君中男名子楚，\n子楚母曰夏姬，\n毋愛。\n子楚為秦質子於趙。\n秦數攻趙，\n趙不甚禮子楚。\n\n子楚，秦諸庶孼孫，\n質於諸侯，\n車乘進用不饒，\n居處困，\n不得意。\n呂不韋賈邯鄲，\n見而憐之，\n曰「此奇貨可居」。\n\n乃往見子楚，\n說曰：\n「吾能大子之門。」\n子楚笑曰：\n「且自大君之門，\n而乃大吾門！」\n呂不韋曰：「子不知也，\n吾門待子門而大。」\n子楚心知所謂，\n乃引與坐，\n深語。\n\n呂不韋曰：\n「秦王老矣，\n安國君得為太子。\n竊聞安國君愛幸華陽夫人，\n華陽夫人無子，\n能立適嗣者獨華陽夫人耳。\n今子兄弟二十餘人，\n子又居中，\n\n不甚見幸，\n久質諸侯。\n即大王薨，\n安國君立為王，\n則子毋幾得\n與長子及諸子\n旦暮在前者爭為太子矣。」\n\n子楚曰：「然。\n為之柰何？」\n呂不韋曰：\n「子貧，\n客於此，\n非有以奉獻於親\n及結賓客也。\n\n不韋雖貧，\n請以千金\n為子西游，\n事安國君及華陽夫人，\n立子為適嗣。」\n子楚乃頓首曰：\n「必如君策，\n請得分秦國\n與君共之。」\n\n呂不韋乃以五百金\n與子楚，\n為進用，\n結賓客；\n而復以五百金買奇物\n玩好，\n自奉而西游秦，\n\n求見華陽夫人姊，\n而皆以其物獻華陽夫人。\n因言子楚賢智，\n結諸侯賓客\n徧天下，\n常曰\n「楚也以夫人為天，\n日夜泣思\n太子及夫人」。\n\n夫人大喜。\n不韋因使其姊說夫人曰：\n「吾聞之，\n以色事人者，\n色衰而愛弛。\n\n今夫人事太子，\n甚愛而無子，\n不以此時蚤自結於諸子中賢孝者，\n舉立以為適\n而子之，\n夫在則重尊，\n夫百歲之後，\n所子者為王，\n終不失勢，\n\n此所謂\n一言而萬世之利也。\n不以繁華時樹本，\n即色衰愛弛後，\n雖欲開一語，\n尚可得乎？\n\n今子楚賢，\n而自知中男也，\n次不得為適，\n其母又不得幸，\n自附夫人，\n夫人誠以此時\n拔以為適，\n夫人則竟世\n而寵於秦矣。」\n\n華陽夫人以為然，\n承太子閒，\n從容言子楚質於趙者\n絕賢，\n來往者皆稱譽之。\n\n乃因涕泣曰：\n「妾幸得充後宮，\n不幸無子，\n願得子楚立以為適嗣，\n以託妾身。」\n安國君許之，\n乃與夫人刻玉符，\n約以為適嗣。\n安國君及夫人因厚餽遺子楚，\n而請呂不韋傅之，\n子楚以此名譽益盛\n於諸侯。\n\n呂不韋取邯鄲諸姬\n絕好善舞者與居，\n知有身。\n子楚從不韋飲，\n見而說之，\n因起為壽，\n請之。\n\n呂不韋怒，\n念業已破家為子楚，\n欲以釣奇，\n乃遂獻其姬。\n姬自匿有身，\n至大期時，\n生子政。\n子楚遂立姬為夫人。\n\n秦昭王五十年，\n使王齮圍邯鄲，\n急，\n趙欲殺子楚。\n子楚與呂不韋謀，\n行金六百斤予\n守者吏，\n\n得脫，\n亡赴秦軍，\n遂以得歸。\n趙欲殺子楚妻子，\n子楚夫人趙豪家女也，\n得匿，\n以故母子竟得活。\n\n秦昭王五十六年，\n薨，\n太子安國君立為王，\n華陽夫人為王后，\n子楚為太子。\n趙亦奉子楚夫人\n及子政歸秦。\n\n秦王立一年，薨，\n謚為孝文王。\n太子子楚代立，\n是為莊襄王。\n莊襄王所母華陽后\n為華陽太后，\n真母夏姬\n尊以為夏太后。\n莊襄王元年，\n以呂不韋為丞相，\n封為文信侯，\n食河南雒陽十萬戶。\n\n莊襄王即位三年，薨，\n太子政立為王，\n尊呂不韋為相國，\n號稱\n「仲父」。\n秦王年少，\n太后\n時時竊私通呂不韋。\n不韋家僮萬人。\n\n當是時，\n魏有信陵君，\n楚有春申君，\n趙有平原君，\n齊有孟嘗君，\n皆下士喜賓客以相傾。\n\n呂不韋以秦之彊，\n羞不如，\n亦招致士，\n厚遇之，\n至食客三千人。\n\n是時\n諸侯多辯士，\n如荀卿之徒，\n著書布天下。\n呂不韋乃使其客人\n人著所聞，\n集論以為\n八覽、六論、\n十二紀，\n二十餘萬言。\n\n以為備天地\n萬物古今之事，\n號曰《呂氏春秋》。\n布咸陽市門，\n懸千金其上，\n延諸侯游士賓客\n有能增損一字者予千金。\n\n始皇帝益壯，\n太后淫不止。\n呂不韋恐覺\n禍及己，\n乃私求大陰人嫪毐\n以為舍人，\n\n時縱倡樂，\n使毐以其陰關桐輪而行，\n令太后聞之，\n以啗太后。\n太后聞，\n果欲私得之。\n\n呂不韋乃進嫪毐，\n詐令人以腐罪告之。\n不韋又陰謂太后曰：\n「可事詐腐，\n則得給事中。」\n太后乃陰厚賜主腐者吏，\n詐論之，\n拔其鬚眉為宦者，\n\n遂得侍太后。\n太后私與通，\n絕愛之。\n有身，\n太后恐人知之，\n詐卜\n當避時，\n徙宮居雍。\n\n嫪毐常從，\n賞賜甚厚，\n事皆決於嫪毐。\n嫪毐家僮數千人，\n諸客求宦為嫪毐舍人千餘人。\n\n始皇七年，\n莊襄王母夏太后薨。\n孝文王后曰華陽太后，\n與孝文王會葬壽陵。\n夏太后子莊襄王葬芷陽，\n\n故夏太后獨別葬杜東，\n曰\n「東望吾子，\n西望吾夫。\n後百年，\n旁當有萬家邑」。\n\n始皇九年，\n有告嫪毐實非宦者，\n常與太后私亂，\n生子二人，\n皆匿之。\n與太后謀曰\n「王即薨，\n以子為後」。\n於是秦王下吏治，\n具得情實，\n事連相國呂不韋。\n\n九月，\n夷嫪毐三族，\n殺太后所生兩子，\n而遂遷太后於雍。\n諸嫪毐舍人皆沒其家\n而遷之蜀。\n王欲誅相國，\n為其奉先王功大，\n及賓客辯士\n為游說者眾，\n王不忍致法。\n\n秦王十年十月，\n免相國呂不韋。\n及齊人茅焦說秦王，\n秦王乃迎太后於雍，\n歸復咸陽，\n而出文信侯\n就國河南。\n\n歲餘，\n諸侯賓客使者\n相望於道，\n請文信侯。\n秦王恐其為變，\n乃賜文信侯書曰：\n\n「君何功於秦？\n秦封君河南，\n食十萬戶。\n君何親於秦？\n號稱仲父。\n其與家屬\n徙處蜀！」\n\n呂不韋自度稍侵，\n恐誅，\n乃飲酖而死。\n秦王所加怒呂不韋、嫪毐皆已死，\n乃皆復歸嫪毐舍人遷蜀者。\n\n始皇十九年，\n太后薨，\n謚為帝太后，\n與莊襄王會葬陽。\n\n太史公曰：\n不韋及嫪毐貴，\n封號文信侯。\n人之告嫪毐，\n毐聞之。\n秦王驗左右，\n未發。\n上之雍郊，\n\n毐恐\n禍起，乃與黨謀，\n矯太后璽\n發卒以反蘄年宮。\n發吏攻毐，\n毐敗亡走，\n追斬之好畤，\n遂滅其宗。\n而呂不韋由此絀矣。\n孔子之所謂「聞」者，\n其呂子乎？\n\n5.26《刺客列傳第二十六》\n\n曹沬者，\n魯人也，\n以勇力\n事魯莊公。\n莊公好力。\n曹沬為魯將，\n與齊戰，\n三敗北。\n魯莊公懼，\n乃獻遂邑之地以和。\n猶復以為將。\n\n齊桓公許與魯\n會于柯而盟。\n桓公與莊公既盟於壇上，\n曹沬執匕首劫齊桓公，\n桓公左右莫敢動，\n而問曰：\n「子將何欲？」\n\n曹沬曰：「齊強魯弱，\n而大國侵魯亦甚矣。\n今魯城壞\n即壓齊境，\n君其圖之。」\n桓公乃許盡歸\n魯之侵地。\n\n既已言，\n曹沬投其匕首，\n下壇，\n北面就群臣之位，\n顏色不變，\n辭令如故。\n\n桓公怒，\n欲倍其約。\n管仲曰：「不可。\n夫貪小利以自快，\n棄信於諸侯，\n失天下之援，\n不如與之。」\n於是桓公\n乃遂割魯侵地，\n曹沬三戰所亡地\n盡復予魯。\n\n其後百六十有七年\n而吳有專諸之事。\n\n專諸者，\n吳堂邑人也。\n伍子胥之亡楚而如吳也，\n知專諸之能。\n伍子胥既見吳王僚，\n說以伐楚之利。\n\n吳公子光曰：「彼伍\n員父兄皆死於楚\n而員言伐楚，\n欲自為報私讎也，\n非能為吳。」\n吳王乃止。\n伍子胥知公子光之欲\n殺吳王僚，\n\n乃曰：「彼光將有內志，\n未可說以外事。」\n乃進專諸於公子光。\n\n光之父曰吳王諸樊。\n諸樊弟三人：\n次曰餘祭，\n次曰夷眛，\n次曰季子札。\n\n諸樊知季子札賢\n而不立太子，\n以次傳三弟，\n欲卒致國于季子札。\n\n諸樊既死，\n傳餘祭。\n餘祭死，\n傳夷眛。\n夷眛死，\n當傳季子札；\n季子札逃不肯立，\n吳人乃立夷眛之子僚為王。\n\n公子光曰：\n「使以兄弟次邪，\n季子當立；\n必以子乎，\n則光真適嗣，\n當立。」\n故嘗陰養謀臣以求立。\n\n光既得專諸，\n善客待之。\n九年而楚平王死。\n春，\n吳王僚欲因楚喪，\n使其二弟公子蓋餘、屬庸\n將兵圍楚之灊；\n使延陵季子\n於晉，\n以觀諸侯\n之變。\n\n楚發兵絕吳將蓋餘、屬庸路，\n吳兵不得還。\n於是公子光謂專諸曰：\n「此時不可失，\n不求何獲！\n且光真王嗣，\n當立，\n季子雖來，\n不吾廢也。」\n\n專諸曰：\n「王僚可殺也。\n母老子弱，\n而兩弟將兵伐楚，\n楚絕其後。\n方今吳\n外困於楚，\n而內空無骨鯁之臣，\n是無如我何。」\n\n公子光頓首曰：\n「光之身，\n子之身也。」\n\n四月丙子，\n光伏甲士於窟室中，\n而具酒請王僚。\n王僚使兵陳\n自宮至光之家，\n門戶階陛左右，皆王僚之親戚也。\n\n夾立侍，\n皆持長鈹。\n酒既酣，\n公子光詳為足疾，\n入窟室中，\n使專諸置匕首魚炙之腹中\n而進之。\n\n既至王前，\n專諸擘魚，\n因以匕首刺王僚，\n王僚立死。\n左右亦殺專諸，\n王人擾亂。\n\n公子光出其伏甲\n以攻王僚之徒，\n盡滅之，\n遂自立為王，\n是為闔閭。\n闔閭乃封專諸之子\n以為上卿。\n\n其後七十餘年\n而晉有豫讓之事。\n\n豫讓者，\n晉人也，\n故嘗事范氏\n及中行氏，\n而無所知名。\n去而事智伯，\n智伯甚尊寵之。\n\n及智伯伐趙襄子，\n趙襄子與韓、魏合\n謀滅智伯，\n滅智伯之後\n而三分其地。\n趙襄子最怨智伯，\n\n漆其頭以\n為飲器。\n豫讓遁逃山中，\n曰：「嗟乎！\n士為知己者死，\n女為說己者容。\n今智伯知我，\n我必為報讎而死，\n以報智伯，\n則吾魂魄不愧矣。」\n\n乃變名姓為刑人，\n入宮塗廁，\n中挾匕首，\n欲以刺襄子。\n襄子如廁，\n心動，\n執問塗廁之刑人，\n則豫讓，\n內持刀兵，\n\n曰：\n「欲為智伯報仇！」\n左右欲誅之。\n襄子曰：「彼義人也，\n吾謹避之耳。\n且智伯亡無後，\n而其臣欲為報仇，\n此天下之賢人也。」\n卒醳去之。\n\n居頃之，\n豫讓又漆身為厲，\n吞炭為啞，\n使形狀不可知，\n行乞於市。\n其妻不識也。\n行見其友，\n其友識之，\n曰：\n「汝非豫讓邪？」\n曰：\n「我是也。」\n其友為泣曰：\n\n「以子之才，\n委質而臣事襄子，\n襄子必近幸子。\n近幸子，\n乃為所欲，\n顧不易邪？\n何乃殘身苦形，\n欲以求報襄子，\n不亦難乎！」\n\n豫讓曰：\n「既已委質臣事人，\n而求殺之，\n是懷二心以事其君也。\n且吾所為者極難耳！\n然所以為此者，\n將以愧天下後世之為人臣懷二心以事其君者也。」\n\n既去，頃之，\n襄子當出，\n豫讓伏於所當過之橋下。\n襄子至橋，\n馬驚，\n襄子曰：「此必是豫讓也。」\n使人問之，\n果豫讓也。\n\n於是襄子乃數豫讓曰：\n「子不嘗事范、中行氏乎？\n智伯盡滅之，\n而子不為報讎，\n而反委質臣於智伯。\n智伯亦已死矣，\n而子獨何以為之報讎之深也？」\n\n豫讓曰：\n「臣事范、中行氏，\n范、中行氏皆眾人遇我，\n我故眾人報之。\n至於智伯，\n國士遇我，\n我故國士報之。」\n\n襄子喟然歎息而泣曰：\n「嗟乎豫子！\n子之為智伯，\n名既成矣，\n而寡人赦子，\n亦已足矣。\n子其自為計，\n寡人不復釋子！」\n\n使兵圍之。\n豫讓曰：\n「臣聞明主\n不掩人之美，\n而忠臣有死名之義。\n前君已寬赦臣，\n天下莫不稱君之賢。\n\n今日之事，\n臣固伏誅，\n然願請君之衣\n而擊之，\n焉以致報讎之意，\n則雖死不恨。\n非所敢望也，\n敢布腹心！」\n\n於是襄子大義之，\n乃使使持衣與豫讓。\n豫襄拔劍三躍\n而擊之，\n曰：「吾可以下報智伯矣！」\n遂伏劍自殺。\n死之日，\n趙國志士聞之，\n皆為涕泣。\n\n其後四十餘年\n而軹有聶政之事。\n\n聶政者，\n軹深井里人也。\n殺人避仇，\n與母、姊如齊，\n以屠為事。\n\n久之，\n濮陽嚴仲子\n事韓哀侯，\n與韓相俠累有卻。\n嚴仲子恐誅，\n亡去，\n游求人\n可以報俠累者。\n\n至齊，\n齊人或言聶政勇敢士也，\n避仇隱於屠者之閒。\n嚴仲子至門請，\n數反，\n\n然後具酒\n自暢聶政母前。\n酒酣，\n嚴仲子奉黃\n金百溢，\n前為聶政母壽。\n聶政驚怪其厚，\n固謝嚴仲子。\n\n嚴仲子固進，\n而聶政謝曰：\n「臣幸有老母，\n家貧，\n客游以為狗屠，\n可以旦夕得甘毳\n以養親。\n親供養備，\n不敢當仲子之賜。」\n嚴仲子辟人，\n因為聶政言曰：\n\n「臣有仇，\n而行游諸侯眾矣；\n然至齊，\n竊聞足下義甚高，\n故進百金者，\n將用為大人麤糲之費，\n得以交足下之驩，\n豈敢以有求望邪！」\n\n聶政曰：「臣所以降志\n辱身居市井屠者，\n徒幸以養老母；\n老母在，\n政身未敢以許人也。」\n嚴仲子固讓，\n聶政竟不肯受也。\n然嚴仲子卒備賓主之禮\n而去。\n\n久之，\n聶政母死。\n既已葬，\n除服，\n聶政曰：「嗟乎！\n政乃市井之人，\n鼓刀以屠；\n\n而嚴仲子\n乃諸侯之卿相也，\n不遠千里，\n枉車騎而交臣。\n臣之所以待之，至淺鮮矣，\n未有大功可以稱者，\n而嚴仲子奉百金為親壽，\n我雖不受，\n然是者徒深知政也。\n\n夫賢者\n以感忿睚眥之\n意而親信窮僻之人，\n而政獨安得嘿然而已乎！\n且前日要政，\n政徒以老母；\n老母今以天年終，\n政將為知己者用。」\n\n乃遂西至濮陽，\n見嚴仲子曰：\n「前日所以不許仲子者，\n徒以親在；\n今不幸而母以天年終。\n仲子所欲報仇者為誰？\n請得從事焉！」\n\n嚴仲子具告曰：\n「臣之仇韓相俠累，\n俠累又韓君之季父也，\n宗族盛多，\n居處兵衛甚設，\n臣欲使人刺之，\n眾終莫能就。\n今足下幸而不棄，\n請益其車騎壯士\n可為足下輔翼者。」\n\n聶政曰：「韓之與衛，\n相去中閒不甚遠，\n今殺人之相，\n相又國君之親，\n此其勢不可以多人，\n多人不能無生得失，\n生得失則語泄，\n語泄是韓舉國\n而與仲子為讎，\n豈不殆哉！」\n遂謝車騎人徒，\n聶政乃辭獨行。\n\n杖劍至韓，\n韓相俠累\n方坐府上，\n持兵戟而衛侍者甚眾。\n聶政直入，\n上階刺殺俠累，\n左右大亂。\n聶政大呼，\n所擊殺者數十人，\n因自皮面決眼，\n自屠出腸，\n遂以死。\n\n韓取聶政屍\n暴於市，\n購問莫知誰子。\n於是韓購縣購之，\n有能言殺相俠累者予千金。\n久之莫知也。\n\n政姊榮聞\n人有刺殺韓相者，\n賊不得，\n國不知其名姓，\n暴其尸而縣之千金，\n乃於邑曰：「其是吾弟與？\n嗟乎，嚴仲子知吾弟！」\n\n立起，\n如韓，之市，\n而死者果政也，\n伏尸哭極哀，\n曰：「是軹深井里\n所謂聶政者也。」\n\n市行者諸眾人皆曰：\n「此人暴虐吾國相，\n王縣購其名姓千金，\n夫人不聞與？\n何敢來識之也？」\n榮應之曰：「聞之。\n\n然政所以蒙污辱自棄於市販之閒者，\n為老母幸無恙，\n妾未嫁也。\n親既以天年下世，\n妾已嫁夫，\n嚴仲子乃察舉吾弟困污之\n中而交之，澤厚矣，\n\n可柰何！\n士固為知己者死，\n今乃以妾尚在之故，\n重自刑以絕從，\n妾其柰何畏歿身之誅，\n終滅賢弟之名！」\n大驚韓市人。\n乃大呼天者三，\n卒於邑悲哀而死政之旁。\n\n晉、楚、齊、衛聞之，\n皆曰：\n「非獨政\n能也，\n乃其姊亦烈女也。\n\n鄉使政誠知\n其姊無濡忍之志，\n不重暴骸之難，\n必絕險千里\n以列其名，\n姊弟俱僇於韓市者，\n亦未必敢\n以身許嚴仲子也。\n嚴仲子亦可謂知人\n能得士矣！」\n\n其後二百二十餘年\n秦有荊軻之事。\n\n荊軻者，\n衛人也。\n其先乃齊人，\n徙於衛，\n衛人謂之慶卿。\n而之燕，\n燕人謂之荊卿。\n\n荊卿好讀書擊劍，\n以術說衛元君，\n衛元君不用。\n其後秦伐魏，\n置東郡，\n徙衛元君之支屬於野王。\n\n荊軻嘗游過榆次，\n與蓋聶論劍，\n蓋聶怒而目之。\n荊軻出，\n人或言復召荊卿。\n\n蓋聶曰：「曩者吾與論劍\n有不稱者，\n吾目之；\n試往，\n是宜去，\n不敢留。」\n\n使使往之主人，\n荊卿則已駕而去榆次矣。\n使者還報，\n蓋聶曰：\n「固去也，\n吾曩者目攝之！」\n\n荊軻游於邯鄲，\n魯句踐與荊軻博，爭道，\n魯句踐怒而叱之，\n荊軻嘿而逃去，\n遂不復會。\n\n荊軻既至燕，\n愛燕之狗屠\n及善擊筑者高漸離。\n荊軻嗜酒，\n日與狗屠及高漸離\n飲於燕市，\n\n酒酣以往，\n高漸離擊筑，\n荊軻和而歌\n於市中，\n相樂也，\n已而相泣，\n旁若無人者。\n\n荊軻雖游於酒人乎，\n然其為人沈深好書；\n其所游諸侯，\n盡與其賢豪長者相結。\n其之燕，\n燕之處士田光先生\n亦善待之，\n知其非庸人也。\n\n居頃之，\n會燕太子丹質秦\n亡歸燕。\n燕太子丹者，故嘗質於趙，\n而秦王政生於趙，\n其少時與丹驩。\n及政立為秦王，\n\n而丹質於秦。\n秦王之遇燕太子丹不善，\n故丹怨而亡歸。\n歸而求\n為報秦王者，\n國小，\n力不能。\n\n其後秦日出兵山東\n以伐齊、楚、三晉，\n稍蠶食諸侯，\n且至於燕，\n燕君臣皆恐禍之至。\n太子丹患之，\n問其傅鞠武。\n\n武對曰：\n「秦地徧天下，\n威脅韓、魏、趙氏，\n北有甘泉、谷口之固，\n南有涇、渭之沃，\n擅巴、漢之饒，\n右隴、蜀之山，\n左關、殽之險，\n\n民眾而士厲，\n兵革有餘。\n意有所出，\n則長城之南，\n易水以北，\n未有所定也。\n柰何以見陵之怨，\n欲批其逆鱗哉！」\n丹曰：「然則何由？」\n對曰：「請入圖之。」\n\n居有閒，\n秦將樊於期得罪於秦王，\n亡之燕，\n太子受而舍之。\n鞠武諫曰：\n「不可。\n夫以秦王之暴\n而積怒於燕，\n足為寒心，\n\n又況聞樊將軍之所在乎？\n是謂\n『委肉當餓虎之蹊』也，\n禍必不振矣！\n雖有管、晏，\n不能為之謀也。\n願太子疾遣樊將軍\n入匈奴以滅口。\n請西約三晉，\n南連齊、楚，\n北購於單于，\n其後迺可圖也。」\n\n太子曰：「太傅之計，\n曠日彌久，\n心惛然，\n恐不能須臾。\n且非獨於此也，\n夫樊將軍窮困於天下，\n歸身於丹，\n丹終不以迫於彊秦\n而棄所哀憐之交，\n置之匈奴，\n是固丹命卒之時也。\n願太傅更慮之。」\n\n鞠武曰：\n「夫行危欲求安，\n造禍而求福，\n計淺而怨深，\n連結一人之後交，\n不顧國家之大害，\n此所謂\n『資怨而助禍』矣。\n\n夫以鴻毛燎於爐炭之上，\n必無事矣。\n且以鵰鷙之秦，\n行怨暴之怒，\n豈足道哉！\n燕有田光先生，\n其為人智深而勇沈，\n可與謀。」\n\n太子曰：「願因太傅而得交於田先生，\n可乎？」\n鞠武曰：「敬諾。」\n出見田先生，\n道\n「太子願圖國事於先生也」。\n田光曰：「敬奉教。」\n乃造焉。\n\n太子逢迎，\n卻行為導，\n跪而蔽席。\n田光坐定，\n左右無人，\n太子避席\n而請曰：\n「燕秦不兩立，\n願先生留意也。」\n\n田光曰：\n「臣聞騏驥盛壯之時，\n一日而馳千里；\n至其衰老，\n駑馬先之。\n今太子聞光盛壯之時，\n不知臣精已消亡矣。\n雖然，\n光不敢以圖國事，\n所善荊卿可使也。」\n\n太子曰：\n「願因先生得結交於荊卿，\n可乎？」\n田光曰：「敬諾。」\n即起，\n趨出。\n\n太子送至門，\n戒曰：\n「丹所報，先生所言者，\n國之大事也，\n願先生勿泄也！」\n田光俛而笑曰：\n「諾。」\n僂行見荊卿，\n\n曰：「光與子相善，\n燕國莫不知。\n今太子聞光壯盛之時，\n不知吾形已不逮也，\n幸而教之曰\n『燕秦不兩立，\n願先生留意也』。\n\n光竊不自外，\n言足下於太子也，\n願足下過太子於宮。」\n荊軻曰：「謹奉教。」\n田光曰：「吾聞之，\n長者為行，\n不使人疑之。\n\n今太子告光曰\n『所言者，\n國之大事也，\n願先生勿泄』，\n是太子疑光也。\n夫為行而使人疑之，\n非節俠也。」\n欲自殺以激荊卿，\n曰：\n「願足下急過太子，\n言光已死，\n明不言也。」\n因遂自刎而死。\n\n荊軻遂見太子，\n言田光已死，\n致光之言。\n太子再拜而跪，\n膝行流涕，\n有頃而后言曰：\n「丹所以誡田先生毋言者，\n欲以成大事之謀也。\n今田先生以死\n明不言，\n豈丹之心哉！」\n\n荊軻坐定，\n太子避席頓首曰：\n「田先生不知丹之不肖，\n使得至前，敢有所道，\n此天之所以哀燕\n而不棄其孤也。\n今秦有貪利之心，\n而欲不可足也。\n非盡天下之地，\n臣海內之王者，\n其意不厭。\n\n今秦已虜韓王，\n盡納其地。\n又舉兵南伐楚，\n北臨趙；\n王翦將數十萬之眾\n距漳、鄴，\n而李信出太原、雲中。\n\n趙不能支秦，\n必入臣，\n入臣則禍至燕。\n燕小弱，\n數困於兵，\n今計舉國\n不足以當秦。\n諸侯服秦，\n莫敢合從。\n\n丹之私計愚，\n以為誠得天下之勇士\n使於秦，\n闚以重利；\n秦王貪，\n其勢必得所願矣。\n\n誠得劫秦王，\n使悉反諸侯侵地，\n若曹沬之與齊桓公，\n則大善矣；\n則不可，\n因而刺殺之。\n彼秦大將擅兵於外\n而內有亂，\n則君臣相疑，\n\n以其閒諸侯得\n合從，\n其破秦必矣。\n此丹之上願，\n而不知所委命，\n唯荊卿留意焉。」\n\n久之，\n荊軻曰：\n「此國之大事也，\n臣駑下，\n恐不足任使。」\n太子前頓首，\n固請毋讓，\n然後許諾。\n\n於是尊荊卿為上卿，\n舍上舍。\n太子日造門下，\n供太牢具，\n異物閒進，\n車騎美女恣荊軻所欲，\n以順適其意。\n\n久之，\n荊軻未有行意。\n秦將王翦破趙，\n虜趙王，\n盡收入其地，\n進兵北略地\n至燕南界。\n太子丹恐懼，\n乃請荊軻曰：\n\n「秦兵旦暮渡易水，\n則雖欲長侍足下，\n豈可得哉！」\n荊軻曰：「微太子言，\n臣願謁之。\n今行\n而毋信，\n則秦未可親也。\n\n夫樊將軍，秦王購之金千斤，\n邑萬家。\n誠得樊將軍首\n與燕督亢之地圖，\n奉獻秦王，\n秦王必說見臣，\n臣乃得有以報。」\n\n太子曰：\n「樊將軍窮困來歸丹，\n丹不忍以己之私\n而傷長者之意，\n願足下更慮之！」\n\n荊軻知太子不忍，\n乃遂私見樊於期曰：\n「秦之遇將軍可謂深矣，\n父母宗族\n皆為戮沒。\n今聞購將軍首金千斤，\n邑萬家，\n將柰何？」\n\n於期仰天太息\n流涕曰：\n「於期每念之，\n常痛於骨髓，\n顧計不知所出耳！」\n荊軻曰：\n「今有一言\n可以解燕國之患，\n報將軍之仇者，\n何如？」\n\n於期乃前曰：\n「為之柰何？」\n荊軻曰：\n「願得將軍之首以獻秦王，\n秦王必喜而見臣，\n臣左手把其袖，\n右手揕其匈，\n然則將軍之仇報\n而燕見陵之愧除矣。\n將軍豈有意乎？」\n\n樊於期偏袒搤捥\n而進曰：\n「此臣之日夜切齒\n腐心也，\n乃今得聞教！」\n遂自剄，\n太子聞之，\n馳往，\n伏屍而哭，\n極哀。\n既已不可柰何，\n乃遂盛樊於期首函封之。\n\n於是太子豫求天下之利匕首，\n得趙人徐夫人匕首，\n取之百金，\n使工以藥焠之，\n以試人，\n血濡縷，\n人無不立死者。\n\n乃裝為遣荊卿。\n燕國有勇士秦舞陽，\n年十三，\n殺人，\n人不敢忤視。\n乃令秦舞陽為副。\n荊軻有所待，\n欲與俱；\n其人居遠未來，\n\n而為治行。\n頃之，\n未發，\n太子遲之，\n疑其改悔，\n乃復請曰：\n「日已盡矣，\n荊卿豈有意哉？\n丹請得先遣秦舞陽。」\n\n荊軻怒，叱太子曰：\n「何太子之遣？\n往而不返者，豎子也！\n且提一匕首入不測之彊秦，\n僕所以留者，\n待吾客與俱。\n今太子遲之，\n請辭決矣！」\n遂發。\n\n太子及賓客\n知其事者，\n皆白衣冠以送之。\n至易水之上，\n既祖，\n取道，\n高漸離擊筑，\n荊軻和而歌，\n為變徵之聲，\n\n士皆垂淚涕泣。\n又前而為歌曰：\n「風蕭蕭兮易水寒，\n壯士一去兮不復還！」\n復為羽聲忼慨，\n士皆瞋目，\n髮盡上指冠。\n於是荊軻就車而去，\n終已不顧。\n\n遂至秦，\n持千金之資幣物，\n厚遺秦王寵臣中庶子蒙嘉。\n嘉為先言於秦王曰：\n\n「燕王誠振怖大王之威，\n不敢舉兵以逆軍吏，\n願舉國為內臣，\n比諸侯之列，\n給貢職如郡縣，\n而得奉守\n先王之宗廟。\n\n恐懼不敢自陳，\n謹斬樊於期之頭，\n及獻燕督亢之地圖，\n函封，\n燕王拜送于庭，\n使使以聞大王，\n唯大王命之。」\n\n秦王聞之，\n大喜，\n乃朝服，\n設九賓，\n見燕使者咸陽宮。\n\n荊軻奉樊於期頭函，\n而秦舞陽奉地圖柙，\n以次進。\n至陛，\n秦舞陽色變振恐，\n群臣怪之。\n荊軻顧笑舞陽，\n前謝曰：\n\n「北蕃蠻夷之鄙人，\n未嘗見天子，\n故振慴。\n願大王少假借之，\n使得畢使於前。」\n秦王謂軻曰：「取舞陽所持地圖。」\n軻既取圖奏之，\n\n秦王發圖，\n圖窮而匕首見。\n因左手把秦王之袖，\n而右手持匕首\n揕之。\n未至身，\n秦王驚，\n自引而起，\n袖絕。\n\n拔劍，\n劍長，\n操其室。\n時惶急，\n劍堅，故不可立拔。\n荊軻逐秦王，\n秦王環柱而走。\n群臣皆愕，\n卒起不意，\n盡失其度。\n\n而秦法，\n群臣侍殿上者\n不得持尺寸之兵；\n諸郎中執兵皆陳殿下，\n非有詔召不得上。\n方急時，\n不及召下兵，\n以故荊軻乃逐秦王。\n\n而卒惶急，\n無以擊軻，\n而以手共搏之。\n是時侍醫夏無且\n以其所奉藥囊提荊軻也。\n秦王方環柱走，\n卒惶急，\n不知所為，\n\n左右乃曰：「王負劍！」\n負劍，\n遂拔以擊荊軻，\n斷其左股。\n荊軻廢，\n乃引其匕首以擿秦王，\n不中，\n中桐柱。\n秦王復擊軻，\n軻被八創。\n軻自知事不就，\n\n倚柱而笑，\n箕踞以罵曰：\n「事所以不成者，\n以欲生劫之，\n必得約契以報太子也。」\n於是左右既前殺軻，\n秦王不怡者良久。\n已而論功，\n賞群臣及當坐者各有差，\n而賜夏無且黃金二百溢，\n曰：\n「無且愛我，\n乃以藥囊提荊軻也。」\n\n於是秦王大怒，\n益發兵詣趙，\n詔王翦軍以伐燕。\n十月而拔薊城。\n燕王喜、太子丹等\n盡率其精兵東保於遼東。\n秦將李信追擊燕王\n急，\n\n代王嘉乃遺燕王喜書曰：\n「秦所以尤追燕急者，\n以太子丹故也。\n今王誠殺丹獻之秦王，\n秦王必解，\n而社稷幸得血食。」\n\n其後李信追丹，\n丹匿衍水中，\n燕王乃使使斬太子丹，\n欲獻之秦。\n秦復進兵攻之。\n後五年，\n秦卒滅燕，\n虜燕王喜。\n\n其明年，\n秦并天下，\n立號為皇帝。\n於是秦逐\n太子丹、荊軻之客，\n皆亡。\n高漸離變名姓\n為人庸保，\n匿作於宋子。\n久之，作苦，\n\n聞其家堂上客\n擊筑，\n傍偟不能去。\n每出言曰：\n「彼有善有不善。」\n從者以告其主，\n曰：\n「彼庸乃知音，\n竊言是非。」\n\n家丈人召使前\n擊筑，\n一坐稱善，\n賜酒。\n而高漸離念久隱\n畏約無窮時，\n乃退，\n出其裝匣中筑與其善衣，\n更容貌而前。\n\n舉坐客皆驚，\n下與抗禮，\n以為上客。\n使擊筑而歌，\n客無不流涕而去者。\n宋子傳客之，\n聞於秦始皇。\n秦始皇召見，\n人有識者，\n乃曰：\n「高漸離也。」\n\n秦皇帝惜其善擊筑，重赦之，\n乃矐其目。\n使擊筑，\n未嘗不稱善。\n稍益近之，\n\n高漸離乃以鉛置筑中，\n復進得近，\n舉筑朴秦皇帝，\n不中。\n於是遂誅高漸離，\n終身不復近諸侯之人。\n\n魯句踐已聞\n荊軻之刺秦王，\n私曰：「嗟乎！\n惜哉其不講於刺劍之術也！\n甚矣吾不知人也！\n曩者吾叱之，\n彼乃以我為非人也！」\n\n太史公曰：\n世言荊軻，\n其稱太子丹之命，\n「天雨粟，\n馬生角」也，\n太過。\n又言荊軻傷秦王，\n皆非也。\n始公孫季功、董生\n與夏無且游，\n具知其事，\n\n為余道之如是。\n自曹沬至荊軻五人，\n此其義或成或不成，\n然其立意較然，\n不欺其志，\n名垂後世，豈妄也哉！\n\n5.27《李斯列傳第二十七》\n\n李斯者，\n楚上蔡人也。\n年少時，\n為郡小吏，\n見吏舍廁中鼠食不絜，\n近人犬，\n數驚恐之。\n\n斯入倉，\n觀倉中鼠，\n食積粟，\n居大廡之下，\n不見人犬之憂。\n於是李斯乃歎曰：\n「人之賢不肖譬如鼠矣，\n在所自處耳！」\n\n乃從荀卿\n學帝王之術。\n學已成，\n度楚王不足事，\n而六國皆弱，\n無可為建功者，\n欲西入秦。\n辭於荀卿曰：\n\n「斯聞得時無怠，\n今萬乘方爭時，\n游者主事。\n今秦王欲吞天下，\n稱帝而治，\n此布衣馳騖之時\n而游說者之秋也。\n處卑賤之位而計不為者，\n此禽鹿視肉，\n人面而能彊行者耳。\n\n故詬莫大於卑賤，\n而悲莫甚於窮困。\n久處卑賤之位，\n困苦之地，\n非世而惡利，\n自託於無為，\n此非士之情也。\n故斯將西說秦王矣。」\n\n至秦，\n會莊襄王卒，\n李斯乃求為秦相\n文信侯呂不韋舍人；\n不韋賢之，\n任以為郎。\n李斯因以得說，\n說秦王曰：\n\n「胥人者，\n去其幾也。\n成大功者，\n在因瑕釁\n而遂忍之。\n昔者秦穆公之霸，\n終不東并六國者，\n何也？\n\n諸侯尚眾，\n周德未衰，\n故五伯迭興，\n更尊周室。\n自秦孝公以來，\n周室卑微，\n諸侯相兼，\n關東為六國，\n秦之乘勝役諸侯，\n蓋六世矣。\n\n今諸侯服秦，\n譬若郡縣。\n夫以秦之彊，\n大王之賢，\n由竈上騷除，\n足以滅諸侯，\n成帝業，\n為天下一統，\n\n此萬世之一時也。\n今怠而不急就，\n諸侯復彊，\n相聚約從，\n雖有黃帝之賢，\n不能并也。」\n秦王乃拜斯為長史，\n聽其計，\n陰遣謀士齎持金玉\n以游說諸侯。\n\n諸侯名士\n可下以財者，\n厚遺結之；\n不肯者，\n利劍刺之。\n離其君臣之計，\n秦王乃使其良將\n隨其後。\n秦王拜斯為客卿。\n\n會韓人鄭國\n來閒秦，\n以作注溉渠，\n已而覺。\n秦宗室大臣\n皆言秦王曰：\n「諸侯人來事秦者，\n大抵為其主\n游閒於秦耳，\n請一切逐客。」\n李斯議亦在逐中。\n斯乃上書曰：\n\n臣聞吏議逐客，\n竊以為過矣。\n昔繆公求士，\n西取由余於戎，\n東得百里奚於宛，\n迎蹇叔於宋，\n來丕豹、公孫支於晉。\n\n此五子者，\n不產於秦，\n而繆公用之，\n并國二十，\n遂霸西戎。\n孝公用商鞅之法，\n移風易俗，\n民以殷盛，\n國以富彊，\n百姓樂用，\n諸侯親服，\n\n獲楚、魏之師，\n舉地千里，\n至今治彊。\n惠王用張儀之計，\n拔三川之地，\n西并巴、蜀，\n北收上郡，\n南取漢中，\n\n包九夷，\n制鄢、郢，\n東據成皋之險，\n割膏腴之壤，\n遂散六國之從，\n使之西面事秦，\n功施到今。\n\n昭王得范睢，\n廢穰侯，\n逐華陽，\n彊公室，\n杜私門，\n蠶食諸侯，\n使秦成帝業。\n\n此四君者，\n皆以客之功。\n由此觀之，\n客何負於秦哉！\n向使四君卻客\n而不內，\n疏士而不用，\n是使國無富利之實\n而秦無彊大之名也。\n\n今陛下致昆山之玉，\n有隨、和之寶，\n垂明月之珠，\n服太阿之劍，\n乘纖離之馬，\n建翠鳳之旗，\n樹靈鼉之鼓。\n\n此數寶者，\n秦不生一焉，\n而陛下說之，\n何也？\n必秦國之所生然後可，\n則是夜光之璧不飾朝廷，\n犀象之器不為玩好，\n鄭、衛之女不充後宮，\n而駿良駃騠不實外廄，\n\n江南金錫不為用，\n西蜀丹青不為采。\n所以飾後宮充下陳\n娛心意說耳目者，\n必出於秦然後可，\n則是宛珠之簪，\n傅璣之珥，\n阿縞之衣，\n錦繡之飾不進於前，\n而隨俗雅化佳冶窈窕\n趙女不立於側也。\n\n夫擊甕叩缶彈箏搏髀，\n而歌呼嗚嗚快耳目者，\n真秦之聲也；\n\n《鄭》、《衛》、《桑閒》、\n《昭》、《虞》、《武》、《象》者，\n異國之樂也。\n今棄擊甕叩缶\n而就《鄭》《衛》，\n退彈箏而取《昭》《虞》，\n若是者何也？\n\n快意當前，\n適觀而已矣。\n今取人則不然。\n不問可否，\n不論曲直，\n非秦者去，\n為客者逐。\n\n然則是所重者\n在乎色樂珠玉，\n而所輕者在乎人民也。\n此非所以跨海內\n制諸侯之術也。\n\n臣聞地廣者粟多，\n國大者人眾，\n兵彊則士勇。\n是以太山不讓土壤，\n故能成其大；\n河海不擇細流，\n故能就其深；\n王者不卻眾庶，\n故能明其德。\n\n是以地無四方，\n民無異國，\n四時充美，\n鬼神降福，\n此五帝、三王之所以\n無敵也。\n\n今乃棄黔首\n以資敵國，\n卻賓客\n以業諸侯，\n使天下之士退\n而不敢西向，\n裹足不入秦，\n此所謂\n「藉寇兵而齎盜糧」者也。\n\n夫物不產於秦，\n可寶者多；\n士不產於秦，\n而願忠者眾。\n今逐客以資敵國，\n損民以益讎，\n內自虛\n而外樹怨於諸侯，\n\n求國無危，\n不可得也。\n\n秦王乃除逐客之令，\n復李斯官，\n卒用其計謀。\n官至延尉。\n二十餘年，\n竟并天下，\n尊主為皇帝，\n\n以斯為丞相。\n夷郡縣城，\n銷其兵刃，\n示不復用。\n使秦無尺土之封，\n不立子弟為王，\n功臣為諸侯者，\n使後無戰攻之患。\n\n始皇三十四年，\n置酒咸陽宮，\n博士僕射周青臣等\n頌稱始皇威德。\n齊人淳于越進\n諫曰：\n「臣聞之，\n殷周之王千餘歲，\n封子弟功臣\n自為支輔。\n\n今陛下有海內，\n而子弟為匹夫，\n卒有田常、六卿之患，\n臣無輔弼，\n何以相救哉？\n事不師古\n而能長久者，非所聞也。\n今青臣等又面諛\n以重陛下過，\n非忠臣也。」\n\n始皇下其議丞相。\n丞相謬其說，\n絀其辭，\n乃上書曰：\n「古者天下散亂，\n莫能相一，\n是以諸侯並作，\n語皆道古以害今，\n飾虛言以亂實，\n人善其所私學，\n以非上所建立。\n\n今陛下并有天下，\n別白黑而定一尊；\n而私學乃相與\n非法教之制，\n聞令下，\n即各以其私學議之，\n入則心非，\n出則巷議，\n非主以為名，\n異越以為高，\n率群下以造謗。\n\n如此不禁，\n則主勢降乎上，\n黨與成乎下。\n禁之便。\n臣請諸有文學《詩》《書》\n百家語者，\n蠲除去之。\n\n令到滿三十日弗去，\n黥為城旦。\n所不去者，\n醫藥卜筮種樹之書。\n若有欲學者，\n以吏為師。」\n\n始皇可其議，\n收去《詩》《書》\n百家之語以愚百姓，\n使天下無以古非今。\n明法度，\n定律令，\n皆以始皇起。\n\n同文書。\n治離宮別館，\n周徧天下。\n明年，\n又巡狩，\n外攘四夷，\n斯皆有力焉。\n\n斯長男由為三川守，\n諸男皆尚秦公主，\n女悉嫁秦諸公子。\n三川守李由\n告歸咸陽，\n李斯置酒於家，\n百官長皆前為壽，\n門廷車騎\n以千數。\n\n李斯喟然而歎曰：\n「嗟乎！\n吾聞之荀卿曰\n『物禁大盛』。\n夫斯乃上蔡布衣，\n閭巷之黔首，\n上不知其駑下，\n遂擢至此。\n當今人臣之位無居臣上者，\n可謂富貴極矣。\n物極則衰，\n吾未知所稅駕也！」\n\n始皇三十七年十月，\n行出游會稽，\n並海上，\n北抵琅邪。\n丞相斯、中車府令趙高\n兼行符璽令事，皆從。\n\n始皇有二十餘子，\n長子扶蘇\n以數直諫上，\n上使監兵上郡，\n蒙恬為將。\n少子胡亥愛，\n請從，\n上許之。\n餘子莫從。\n\n其年七月，\n始皇帝至沙丘，\n病甚，\n令趙高為書賜公子扶蘇曰：\n「以兵屬蒙恬，\n與喪會咸陽而葬。」\n書已封，\n未授使者，\n始皇崩。\n\n書及璽皆在趙高所，\n獨子胡亥、丞相李斯、趙高\n及幸宦者五六人知始皇崩，\n餘群臣皆莫知也。\n李斯以為上在外崩，\n無真太子，\n\n故祕之。\n置始皇居\n轀輬車中，\n百官奏事上\n食如故，\n宦者輒從轀輬車中\n可諸奏事。\n\n趙高因留所賜扶蘇璽書，\n而謂公子胡亥曰：\n「上崩，\n無詔封王諸子\n而獨賜長子書。\n長子至，\n即立為皇帝，\n而子無尺寸之地，\n為之柰何？」\n\n胡亥曰：\n「固也。\n吾聞之，\n明君知臣，\n明父知子。\n父捐命，\n不封諸子，\n何可言者！」\n\n趙高曰：「不然。\n方今天下之權，\n存亡在子與高及丞相耳，\n願子圖之。\n且夫臣人與見臣於人，\n制人與見制於人，\n豈可同日道哉！」\n\n胡亥曰：\n「廢兄而立弟，\n是不義也；\n不奉父詔而畏死，\n是不孝也；\n能薄而材譾，\n彊因人之功，\n是不能也：\n三者逆德，\n天下不服，\n身殆傾危，\n社稷不血食。」\n\n高曰：\n「臣聞湯、武殺其主，\n天下稱義焉，\n不為不忠。\n衛君殺其父，\n而衛國載其德，\n孔子著之，\n不為不孝。\n夫大行不小謹，\n盛德不辭讓，\n鄉曲各有宜\n而百官不同功。\n\n故顧小而忘大，\n後必有害；\n孤疑猶豫，\n後必有悔。\n斷而敢行，\n鬼神避之，\n後有成功。\n願子遂之！」\n\n胡亥喟然歎曰：\n「今大行未發，\n喪禮未終，\n豈宜以此事干丞相哉！」\n趙高曰：\n「時乎時乎，\n閒不及謀！\n贏糧躍馬，\n唯恐後時！」\n\n胡亥既然高之言，\n高曰：\n「不與丞相謀，\n恐事不能成，\n臣請為子與丞相謀之。」\n高乃謂丞相斯曰：\n\n「上崩，\n賜長子書，\n與喪會咸陽而立為嗣。\n書未行，\n今上崩，\n未有知者也。\n所賜長子書及符璽\n皆在胡亥所，\n定太子在君侯與高之口耳。\n事將何如？」\n\n斯曰：\n「安得亡國之言！\n此非人臣所當議也！」\n高曰：\n「君侯自料能孰與蒙恬？\n功高孰與蒙恬？\n謀遠不失孰與蒙恬？\n\n無怨於天下\n孰與蒙恬？\n長子舊而信之\n孰與蒙恬？」\n斯曰：\n「此五者皆不及蒙恬，\n而君責之何深也？」\n\n高曰：\n「高固內官之廝役也，\n幸得以刀筆之文\n進入秦宮，\n管事二十餘年，\n未嘗見秦免罷丞相\n功臣有封\n及二世者也，\n卒皆以誅亡。\n皇帝二十餘子，\n皆君之所知。\n\n長子剛毅而武勇，\n信人而奮士，\n即位\n必用蒙恬為丞相，\n君侯終不懷通侯之印歸於鄉里，\n明矣。\n\n高受詔教習胡亥，\n使學以法事數年矣，\n未嘗見過失。\n慈仁篤厚，\n輕財重士，\n辯於心而詘於口，\n盡禮敬士，\n秦之諸子未有及此者，\n可以為嗣。\n君計而定之。」\n\n斯曰：\n「君其反位！\n斯奉主之詔，\n聽天之命，\n何慮之可定也？」\n高曰：\n「安可危也，\n危可安也。\n安危不定，\n何以貴聖？」\n\n斯曰：\n「斯，\n上蔡閭巷布衣也，\n上幸擢為丞相，\n封為通侯，\n子孫皆至尊位\n重祿者，\n故將以存亡安危\n屬臣也。\n豈可負哉！\n\n夫忠臣不避死而庶幾，\n孝子不勤勞而見危，\n人臣各守其職而已矣。\n君其勿復言，\n將令斯得罪。」\n高曰：\n\n「蓋聞聖人遷徙無常，\n就變而從時，\n見末而知本，\n觀指而覩歸。\n物固有之，\n安得常法哉！\n方今天下之權命懸於胡亥，\n高能得志焉。\n\n且夫從外制中\n謂之惑，\n從下制上\n謂之賊。\n故秋霜降草花落，\n水搖動者萬物作，\n此必然之效也。\n君何見之晚？」\n\n斯曰：\n「吾聞晉易太子，\n三世不安；\n齊桓兄弟爭位，\n身死為戮；\n紂殺親戚，\n不聽諫者，\n國為丘墟，\n遂危社稷：\n三者逆天，\n宗廟不血食。\n斯其猶人哉，\n安足為謀！」\n\n高曰：\n「上下合同，\n可以長久；\n中外若一，\n事無表裏。\n君聽臣之計，\n即長有封侯，\n世世稱孤，\n\n必有喬松之壽，\n孔、墨之智。\n今釋此而不從，\n禍及子孫，\n足以為寒心。\n善者因禍為福，\n君何處焉？」\n\n斯乃仰天而歎，\n垂淚太息曰：\n「嗟乎！\n獨遭亂世，\n既以不能死，\n安託命哉！」\n於是斯乃聽高。\n高乃報胡亥曰：\n「臣請奉太子之明命\n以報丞相，\n丞相斯敢不奉令！」\n\n於是乃相與謀，\n詐為受始皇\n詔丞相，\n立子胡亥為太子。\n更為書賜長子扶蘇曰：\n「朕巡天下，\n禱祠名山諸神\n以延壽命。\n\n今扶蘇與將軍蒙恬\n將師數十萬\n以屯邊，\n十有餘年矣，\n不能進而前，\n士卒多秏，\n無尺寸之功，\n乃反數上書\n直言誹謗我所為，\n以不得罷歸為太子，\n日夜怨望。\n\n扶蘇為人子不孝，\n其賜劍以自裁！\n將軍恬與扶蘇居外，\n不匡正，\n宜知其謀。\n為人臣不忠，\n其賜死，\n以兵屬裨將王離。」\n封其書以皇帝璽，\n遣胡亥客奉書\n賜扶蘇於上郡。\n\n使者至，\n發書，\n扶蘇泣，入內舍，\n欲自殺。\n蒙恬止扶蘇曰：\n\n「陛下居外，\n未立太子，\n使臣將三十萬眾守邊，\n公子為監，\n此天下重任也。\n今一使者來，\n即自殺，\n安知其非詐？\n請復請，\n復請而後死，\n未暮也。」\n\n使者數趣之。\n扶蘇為人仁，\n謂蒙恬曰：\n「父而賜子死，\n尚安復請！」\n即自殺。\n蒙恬不肯死，\n使者即以屬吏，\n擊於陽周。\n\n使者還報，\n胡亥、斯、高大喜。\n至咸陽，\n發喪，\n太子立為二世皇帝。\n以趙高為郎中令，\n常侍中用事。\n\n二世燕居，\n乃召高與謀事，\n謂曰：「夫人生居世閒也，\n譬猶騁六驥\n過決隙也。\n\n吾既已臨天下矣，\n欲悉耳目之所好，\n窮心志之所樂，\n以安宗廟而樂萬姓，\n長有天下，\n終吾年壽，\n其道可乎？」\n\n高曰：\n「此賢主之所能行也，\n而昏亂主之所禁也。\n臣請言之，\n不敢避斧鉞之誅，\n願陛下少留意焉。\n\n夫沙丘之謀，\n諸公子及大臣皆疑焉，\n而諸公子盡帝兄，\n大臣又先帝之所置也。\n今陛下初立，\n此其屬意怏怏皆不服，\n恐為變。\n\n且蒙恬已死，\n蒙毅將兵居外，\n臣戰戰栗栗，\n唯恐不終。\n且陛下安得為此樂乎？」\n二世曰：\n「為之柰何？」\n趙高曰：\n\n「嚴法而刻刑，\n令有罪者相坐誅，\n至收族，\n滅大臣而遠骨肉；\n貧者富之，\n賤者貴之。\n盡除去先帝之故臣，\n更置陛下之所親\n信者近之。\n\n此則陰德歸陛下，\n害除而姦謀塞，\n群臣莫不被潤澤，\n蒙厚德，\n陛下則高枕肆志\n寵樂矣。\n計莫出於此。」\n\n二世然高之言，\n乃更為法律。\n於是群臣諸公子\n有罪，\n輒下高，\n令鞠治之。\n殺大臣蒙毅等，\n公子十二人僇死咸陽市，\n十公主矺死於杜，\n財物入於縣官，\n相連坐者\n不可勝數。\n\n公子高欲奔，\n恐收族，\n乃上書曰：\n「先帝無恙時，\n臣入則賜食，\n出則乘輿。\n御府之衣，\n臣得賜之；\n中廄之寶馬，\n臣得賜之。\n\n臣當從死\n而不能，\n為人子不孝，\n為人臣不忠。\n不忠者無名以立於世，\n臣請從死，\n願葬酈山之足。\n唯上幸哀憐之。」\n\n書上，\n胡亥大說，\n召趙高而示之，\n曰：\n「此可謂急乎？」\n趙高曰：\n「人臣當憂死\n而不暇，\n何變之得謀！」\n胡亥可其書，\n賜錢十萬以葬。\n\n法令誅罰\n日益刻深，\n群臣人人自危，\n欲畔者眾。\n又作阿房之宮，\n治直道、馳道，\n賦斂愈重，\n戍傜無已。\n\n於是楚戍卒陳勝、\n吳廣等乃作亂，\n起於山東，\n傑俊相立，\n自置為侯王，\n叛秦，\n兵至鴻門而卻。\n\n李斯數欲請閒\n諫，\n二世不許。\n而二世責問李斯曰：\n「吾有私議\n而有所聞於韓子也，\n曰\n『堯之有天下也，\n堂高三尺，\n采椽不斲，\n茅茨不翦，\n雖逆旅之宿不勤於此矣。\n\n冬日鹿裘，\n夏日葛衣，\n粢糲之食，\n藜藿之羹，\n飯土匭，\n啜土鉶，\n雖監門之養不觳於此矣。\n\n禹鑿龍門，\n通大夏，\n疏九河，\n曲九防，\n決渟水致之海，\n而股無胈，\n脛無毛，\n手足胼胝，\n面目黎黑，\n遂以死于外，\n葬於會稽，\n臣虜之勞\n不烈於此矣』。\n\n然則夫所貴於有天下者，\n豈欲苦形勞神，\n身處逆旅之宿，\n口食監門之養，\n手持臣虜之作哉？\n此不肖人之所勉也，\n非賢者之所務也。\n彼賢人之有天下也，\n專用天下適己而已矣，\n此所以貴於有天下也。\n\n夫所謂賢人者，\n必能安天下\n而治萬民，\n今身且不能利，\n將惡能治天下哉！\n故吾願賜志廣欲，\n長享天下而無害，\n為之柰何？」\n\n李斯子由為三川守，\n群盜吳廣等\n西略地，\n過去弗能禁。\n章邯以破逐廣等兵，\n使者覆案三川相屬，\n\n誚讓斯\n居三公位，\n如何令盜如此。\n李斯恐懼，\n重爵祿，\n不知所出，\n乃阿二世意，\n欲求容，\n以書對曰：\n\n夫賢主者，\n必且能全道\n而行督責之術者也。\n督責之，\n則臣不敢不竭能\n以徇其主矣。\n此臣主之分定，\n上下之義明，\n則天下賢不肖\n莫敢不盡力竭\n任以徇其君矣。\n\n是故主獨制於天下\n而無所制也。\n能窮樂之極矣，\n賢明之主也，\n可不察焉！\n\n故申子曰\n「有天下\n而不恣睢，\n命之曰以天下為桎梏」者，\n無他焉，\n不能督責，\n而顧以其身勞\n於天下之民，\n若堯、禹然，\n故謂之「桎梏」也。\n\n夫不能修申、韓之明術，\n行督責之道，\n專以天下自適也，\n而徒務苦形勞神，\n以身徇百姓，\n則是黔首之役，\n非畜天下者也，\n何足貴哉！\n\n夫以人徇己，\n則己貴而人賤；\n以己徇人，\n則己賤而人貴。\n故徇人者賤，\n而人所徇者貴，\n自古及今，\n未有不然者也。\n凡古之所為尊賢者，\n為其貴也；\n\n而所為惡不肖者，\n為其賤也。\n而堯、禹以身徇天下者也，\n因隨而尊之，\n則亦失所為尊賢之心矣，\n夫可謂大繆矣。\n謂之為「桎梏」，不亦宜乎？\n不能督責之過也。\n\n故韓子曰\n「慈母有敗子\n而嚴家無格虜」者，\n何也？\n則能罰之加焉必也。\n故商君之法，\n刑棄灰於道者。\n\n夫棄灰，\n薄罪也，\n而被刑，\n重罰也。\n彼唯明主\n為能深督輕罪。\n\n夫罪輕且督深，\n而況有重罪乎？\n故民不敢犯也。\n是故韓子曰\n「布帛尋常，\n庸人不釋，\n鑠金百溢，\n盜跖不搏」者，\n\n非庸人之心重，\n尋常之利深，\n而盜跖之欲淺也；\n又不以盜跖之行，\n為輕百鎰之重也。\n搏必隨手刑，\n則盜跖不搏百鎰；\n\n而罰不必行也，\n則庸人不釋尋常。\n是故城高五丈，\n而樓季不輕犯也；\n泰山之高百仞，\n而跛䍧牧其上。\n夫樓季也而難五丈之限，\n豈跛䍧也而易百仞之高哉？\n\n峭塹之勢異也。\n明主聖王之所以能\n久處尊位，\n長執重勢，\n而獨擅天下之利者，\n非有異道也，\n能獨斷\n而審督責，\n必深罰，\n\n故天下不敢犯也。\n今不務所以不犯，\n而事慈母之所以敗子也，\n則亦不察於聖人之論矣。\n夫不能行聖人之術，\n則舍為天下役\n何事哉？\n可不哀邪！\n\n且夫儉節仁義之人\n立於朝，\n則荒肆之樂輟矣；\n諫說論理之臣\n閒於側，\n則流漫之志詘矣；\n烈士死節之行\n顯於世，\n則淫康之虞廢矣。\n\n故明主能外此三者，\n而獨操主術\n以制聽從之臣，\n而修其明法，\n故身尊而勢重也。\n\n凡賢主者，\n必將能拂世磨俗，\n而廢其所惡，\n立其所欲，\n故生則有尊重之勢，\n死\n則有賢明之謚也。\n\n是以明君獨斷，\n故權不在臣也。\n然後能滅仁義之塗，\n掩馳說之口，\n困烈士之行，\n塞聰揜明，\n內獨視聽，\n故外\n不可傾以仁義\n烈士之行，\n而內不可奪以諫說\n忿爭之辯。\n\n故能犖然獨行\n恣睢之心\n而莫之敢逆。\n若此然後可謂\n能明申、韓之術，\n而脩商君之法。\n法脩術明\n而天下亂者，未之聞也。\n故曰\n「王道約而易操」也。\n唯明主為能行之。\n\n若此\n則謂督責之誠，\n則臣無邪，\n臣無邪則天下安，\n天下安則主嚴尊，\n主嚴尊\n則督責必，\n督責必\n則所求得，\n所求得則國家富，\n\n國家富則君樂豐。\n故督責之術設，\n則所欲無不得矣。\n群臣百姓\n救過不給，\n何變之敢圖？\n若此則帝道備，\n而可謂\n能明君臣之術矣。\n雖申、韓復生，\n不能加也。\n\n書奏，\n二世悅。\n於是行督責\n益嚴，\n稅民深者\n為明吏。\n二世曰：「若此則可謂\n能督責矣。」\n\n刑者相半於道，\n而死人日成積於市。\n殺人眾者\n為忠臣。\n二世曰：「若此則可謂\n能督責矣。」\n\n初，\n趙高為郎中令，\n所殺及報私怨眾多，\n恐大臣入朝\n奏事毀惡之，\n乃說二世曰：\n「天子所以貴者，\n但以聞聲，\n群臣莫得見其面，\n故號曰『朕』。\n\n且陛下富於春秋，\n未必盡通諸事，\n今坐朝廷，\n譴舉有不當者，\n則見短於大臣，\n非所以示神明於天下也。\n\n且陛下深拱禁中，\n與臣及侍中習法者待事，\n事來有以揆之。\n\n如此則大臣不敢奏疑事，\n天下稱聖主矣。」\n二世用其計，\n乃不坐朝廷見大臣，\n居禁中。\n趙高常待中用事，\n事皆決於趙高。\n\n高聞李斯以為言，\n乃見丞相曰：\n「關東群盜多，\n今上急\n益發繇治阿房宮，\n聚狗馬無用之物。\n臣欲諫，\n為位賤。\n此真君侯之事，\n君何不諫？」\n李斯曰：\n\n「固也，\n吾欲言之久矣。\n今時上不坐朝廷，\n上居深宮，\n吾有所言者，不可傳也，\n欲見無閒。」\n趙高謂曰：「君誠能諫，\n請為君侯上閒語君。」\n\n於是趙高待\n二世方燕樂，\n婦女居前，\n使人告丞相：\n「上方閒，\n可奏事。」\n\n丞相至宮門\n上謁，\n如此者三。\n二世怒曰：\n「吾常多閒日，\n丞相不來。\n吾方燕私，\n丞相輒來請事。\n丞相豈少我哉？\n且固我哉？」\n趙高因曰：「如此殆矣！\n夫沙丘之謀，丞相與焉。\n\n今陛下已立為帝，\n而丞相貴不益，\n此其意亦望裂地\n而王矣。\n且陛下不問臣，\n臣不敢言。\n丞相長男李由\n為三川守，\n楚盜陳勝等\n皆丞相傍縣之子，\n以故楚盜公行，\n過三川，\n城守不肯擊。\n\n高聞其文書相往來，\n未得其審，\n故未敢以聞。\n且丞相居外，\n權重於陛下。」\n\n二世以為然。\n欲案丞相，\n恐其不審，\n乃使人案驗\n三川守與盜通狀。\n李斯聞之。\n\n是時二世在甘泉，\n方作觳抵優俳之觀。\n李斯不得見，\n因上書言趙高之短曰：\n\n「臣聞之，\n臣疑其君，\n無不危國；\n妾疑其夫，\n無不危家。\n今有大臣\n於陛下擅利擅害，\n與陛下無異，\n此甚不便。\n\n昔者司城子罕相宋，\n身行刑罰，\n以威行之，\n朞年遂劫其君。\n\n田常為簡公臣，\n爵列無敵於國，\n私家之富與公家均，\n布惠施德，\n下得百姓，\n上得群臣，\n陰取齊國，\n殺宰予於庭，\n即弒簡公於朝，\n遂有齊國。\n此天下所明知也。\n\n今高有邪佚之志，\n危反之行，\n如子罕相宋也；\n私家之富，\n若田氏之於齊也。\n兼行田常、子罕之逆道\n而劫陛下之威信，\n其志若韓\n玘為韓安相也。\n陛下不圖，\n臣恐其為變也。」\n\n二世曰：\n「何哉？\n夫高，\n故宦人也，\n然不為安肆志，\n不以危易心，\n絜行脩善，\n自使至此，\n\n以忠得進，\n以信守位，\n朕實賢之，\n而君疑之，何也？\n且朕少失先人，\n無所識知，\n不習治民，\n而君又老，\n恐與天下絕矣。\n\n朕非屬趙君，\n當誰任哉？\n且趙君為人精廉彊力，\n下知人情，\n上能適朕，\n君其勿疑。」\n李斯曰：\n\n「不然。\n夫高，\n故賤人也，\n無識於理，\n貪欲無厭，\n求利不止，\n列勢次主，\n求欲無窮，\n臣故曰殆。」\n\n二世已前信趙高，\n恐李斯殺之，\n乃私告趙高。\n高曰：\n「丞相所患者獨高，\n高已死，\n丞相即欲為田常所為。」\n於是二世曰：\n「其以李斯屬郎中令！」\n\n趙高案治李斯。\n李斯拘執束縛，\n居囹圄中，\n仰天而歎曰：\n「嗟乎，悲夫！\n不道之君，何可為計哉！\n昔者桀殺關龍逢，\n\n紂殺王子比干，\n吳王夫差殺伍子胥。\n此三臣者，\n豈不忠哉，\n然而不免於死，\n身死而所忠者非也。\n\n今吾智不及三子，\n而二世之無道過於桀、\n紂、夫差，\n吾以忠死，宜矣。\n且二世之治豈不亂哉！\n日者夷其兄弟而自立也，\n殺忠臣而貴賤人，\n作為阿房之宮，\n賦斂天下。\n\n吾非不諫也，\n而不吾聽也。\n凡古聖王，\n飲食有節，\n車器有數，\n宮室有度，\n\n出令造事，\n加費而無益於民利者禁，\n故能長久治安。\n今行逆於昆弟，\n不顧其咎；\n侵殺忠臣，\n不思其殃；\n\n大為宮室，\n厚賦天下，\n不愛其費：\n三者已行，\n天下不聽。\n今反者已有天下之半矣，\n而心尚未寤也，\n而以趙高為佐，\n吾必見寇至咸陽，\n麋鹿游於朝也。」\n\n於是二世乃使高\n案丞相獄，\n治罪，\n責斯與子由謀反狀，\n皆收捕宗族賓客。\n趙高治斯，\n榜掠千餘，\n不勝痛，\n自誣服。\n\n斯所以不死者，\n自負其辯，\n有功，\n實無反心，\n幸得上書自陳，\n幸二世之寤而赦之。\n李斯乃從獄中上書曰：\n\n「臣為丞相治民，\n三十餘年矣。\n逮秦地之陝隘。\n先王之時秦地\n不過千里，\n兵數十萬。\n臣盡薄材，\n謹奉法令，\n陰行謀臣，\n資之金玉，\n使游說諸侯，\n\n陰脩甲兵，\n飾政教，\n官鬭士，\n尊功臣，\n盛其爵祿，\n故終以脅韓弱魏，\n破燕、趙，\n夷齊、楚，\n卒兼六國，\n虜其王，\n立秦為天子。\n罪一矣。\n\n地非不廣，\n又北逐胡、貉，\n南定百越，\n以見秦之彊。\n罪二矣。\n尊大臣，\n盛其爵位，\n以固其親。\n罪三矣。\n\n立社稷，\n脩宗廟，\n以明主之賢。\n罪四矣。\n更剋畫，\n平斗斛度量文章，\n布之天下，\n以樹秦之名。\n\n罪五矣。\n治馳道，\n興游觀，\n以見主之得意。\n罪六矣。\n\n緩刑罰，\n薄賦斂，\n以遂主得眾之心，\n萬民戴主，\n死而不忘。\n罪七矣。\n若斯之為臣者，\n罪足以死固久矣。\n\n上幸盡其能力，\n乃得至今，\n願陛下察之！」\n書上，\n趙高使吏棄去\n不奏，\n曰：\n「囚安得上書！」\n\n趙高使其客十餘輩詐為御史、謁者、侍中，\n更往覆訊斯。\n斯更以其實對，\n輒使人復榜之。\n後二世使人驗斯，\n斯以為如前，\n終不敢更言，\n\n辭服。\n奏當上，\n二世喜曰：\n「微趙君，\n幾為丞相所賣。」\n及二世所使\n案三川之守\n至，\n則項梁已擊殺之。\n\n使者來，\n會丞相下吏，\n趙高皆妄為\n反辭。\n\n二世二年七月，\n具斯五刑，\n論腰斬咸陽市。\n斯出獄，\n與其中子俱執，\n顧謂其中子曰：\n「吾欲與若復牽黃犬\n俱出上蔡東門逐狡兔，\n豈可得乎？」\n遂父子相哭，\n而夷三族。\n\n李斯已死，\n二世拜趙高為中丞相，\n事無大小輒決於高。\n高自知權重，\n乃獻鹿，\n謂之馬。\n二世問左右：\n「此乃鹿也？」\n左右皆曰「馬也」。\n\n二世驚，\n自以為惑，\n乃召太卜，\n令卦之。\n太卜曰：\n「陛下春秋郊祀，\n奉宗廟鬼神，\n齋戒不明，\n故至于此。\n可依盛德\n而明齋戒。」\n\n於是乃入上林\n齋戒。\n日游弋獵，\n有行人入上林中，\n二世自射殺之。\n趙高教其女壻\n咸陽令閰樂劾\n不知何人賊殺人\n移上林。\n\n高乃諫二世曰：\n「天子無故\n賊殺不辜人，\n此上帝之禁也，\n鬼神不享，\n天且降殃，\n當遠避宮以禳之。」\n二世乃出\n居望夷之宮。\n\n留三日，趙高詐詔衛士，\n令士皆素服持兵\n內鄉，\n入告二世曰：\n「山東群盜兵大至！」\n\n二世上觀\n而見之，\n恐懼，\n高即因劫令自殺。\n\n引璽而佩之，\n左右百官莫從；\n上殿，\n殿欲壞者三。\n高自知天弗與，\n群臣弗許，\n乃召始皇弟，\n授之璽。\n\n子嬰即位，\n患之，\n乃稱疾不聽事，\n與宦者韓談及其子\n謀殺高。\n高上謁，\n請病，\n因召入，\n令韓談刺殺之，\n夷其三族。\n\n子嬰立三月，\n沛公兵從武關入，\n至咸陽，\n群臣百官皆畔，\n不適。\n子嬰與妻子\n自係其頸以組，\n降軹道旁。\n沛公因以屬吏。\n項王至而斬之。\n遂以亡天下。\n\n太史公曰：\n李斯以閭閻歷諸侯，\n入事秦，\n因以瑕釁，\n以輔始皇，\n卒成帝業，\n斯為三公，\n可謂尊用矣。\n斯知六蓺之歸，\n不務明政\n以補主上之缺，\n\n持爵祿之重，\n阿順苟合，\n嚴威酷刑，\n聽高邪說，\n廢適立庶。\n諸侯已畔，\n斯乃欲諫爭，\n不亦末乎！\n\n人皆以斯極忠\n而被五刑死，\n察其本，\n乃與俗議之異。\n不然，\n斯之功且與周、召列矣。\n\n5.28《蒙恬列傳第二十八》\n\n蒙恬者，\n其先齊人也。\n恬大父蒙驁，\n自齊事秦昭王，\n官至上卿。\n\n秦莊襄王元年，\n蒙驁為秦將，\n伐韓，\n取成皋、滎陽，\n作置三川郡。\n二年，\n蒙驁攻趙，\n取三十七城。\n\n始皇三年，\n蒙驁攻韓，\n取十三城。\n五年，\n蒙驁攻魏，\n取二十城，\n作置東郡。\n始皇七年，\n蒙驁卒。\n\n驁子曰武，\n武子曰恬。\n恬嘗書獄典文學。\n\n始皇二十三年，\n蒙武為秦裨將軍，\n與王翦攻楚，\n大破之，\n殺項燕。\n二十四年，\n蒙武攻楚，\n虜楚王。\n\n蒙恬弟毅。\n始皇二十六年，\n蒙恬因家世得為秦將，\n攻齊，\n大破之，\n拜為內史。\n\n秦已并天下，\n乃使蒙恬將三十萬眾北逐戎狄，\n收河南。\n築長城，\n因地形，\n用制險塞，\n起臨洮，\n至遼東，\n延袤萬餘里。\n\n於是渡河，\n據陽山，\n逶蛇而北。\n暴師於外十餘年，\n居上郡。\n\n是時蒙恬威振匈奴。\n始皇甚尊寵蒙氏，\n信任賢之。\n而親近蒙毅，\n位至上卿，\n出則參乘，\n入則御前。\n恬任外事而毅常為內謀，\n名為忠信，\n故雖諸將相莫敢與之爭焉。\n\n趙高者，\n諸趙疏遠屬也。\n趙高昆弟數人，\n皆生隱宮，\n其母被刑僇，\n世世卑賤。\n\n秦王聞高彊力，\n通於獄法，\n舉以為中車府令。\n高即私事公子胡亥，\n喻之決獄。\n\n高有大罪，\n秦王令蒙毅法治之。\n毅不敢阿法，\n當高罪死，\n除其宦籍。\n帝以高之敦於事也，\n赦之，\n復其官爵。\n\n始皇欲游天下，\n道九原，\n直抵甘泉，\n迺使蒙恬通道，\n自九原抵甘泉，\n山堙谷，\n千八百里。\n\n道未就。\n始皇三十七年冬，\n行出游會稽，\n並海上，\n北走琅邪。\n\n道病，\n使蒙毅還禱山川，\n未反。\n始皇至沙丘崩，\n祕之，\n群臣莫知。\n\n是時丞相李斯、公子胡亥、中車府令趙高常從。\n高雅得幸於胡亥，\n欲立之，\n又怨蒙毅法治之而不為己也，\n因有賊心，\n迺與丞相李斯、公子胡亥陰謀，\n立胡亥為太子。\n太子已立，\n遣使者以罪賜公子扶蘇、蒙恬死。\n\n扶蘇已死，\n蒙恬疑而復請之。\n使者以蒙恬屬吏，\n更置。\n胡亥以李斯舍人為護軍。\n使者還報，\n胡亥已聞扶蘇死，\n即欲釋蒙恬。\n趙高恐蒙氏復貴而用事，\n怨之。\n\n毅還至，\n趙高因為胡亥忠計，\n欲以滅蒙氏，\n\n乃言曰：\n「臣聞先帝欲舉賢立太子久矣，\n而毅諫曰『不可』。\n若知賢而俞弗立，\n則是不忠而惑主也。\n以臣愚意，\n不若誅之。」\n胡亥聽而繫蒙毅於代。\n前已囚蒙恬於陽周。\n\n喪至咸陽，\n已葬，\n太子立為二世皇帝，\n而趙高親近，\n日夜毀惡蒙氏，\n求其罪過，\n舉劾之。\n\n子嬰進諫曰：\n「臣聞故趙王遷殺其良李牧而用顏聚，\n燕王喜陰用荊軻之謀而倍秦之約，\n齊王建殺其故世忠臣而用后勝之議。\n此三君者，\n皆各以變古者失其國而殃及其身。\n今蒙氏，\n秦之大臣謀士也，\n而主欲一旦棄去之，\n臣竊以為不可。\n\n臣聞輕慮者不可以治國，\n獨智者不可以存君。\n誅殺忠臣而立無節行之人，\n是內使群臣不相信而外使鬭士之意離也，\n臣竊以為不可。」\n\n胡亥不聽。\n而遣御史曲宮乘傳之代，\n令蒙毅曰：\n「先主欲立太子而卿難之。\n今丞相以卿為不忠，\n罪及其宗。\n朕不忍，\n乃賜卿死，\n亦甚幸矣。\n卿其圖之！」\n\n毅對曰：\n「以臣不能得先主之意，\n則臣少宦，\n順幸沒世，\n可謂知意矣。\n以臣不知太子之能，\n則太子獨從，\n周旋天下，\n去諸公子絕遠，\n臣無所疑矣。\n\n夫先主之舉用太子，\n數年之積也，\n臣乃何言之敢諫，\n何慮之敢謀！\n\n非敢飾辭以避死也，\n為羞累先主之名，\n願大夫為慮焉，\n使臣得死情實。\n\n且夫順成全者，\n道之所貴也；\n刑殺者，\n道之所卒也。\n昔者秦穆公殺三良而死，\n罪百里奚而非其罪也，\n故立號曰『繆』。\n昭襄王殺武安君白起。\n楚平王殺伍奢。\n吳王夫差殺伍子胥。\n\n此四君者，\n皆為大失，\n而天下非之，\n以其君為不明，\n以是籍於諸侯。\n故曰『用道治者不殺無罪，\n而罰不加於無辜』。\n唯大夫留心！」\n\n使者知胡亥之意，\n不聽蒙毅之言，\n遂殺之。\n\n二世又遣使者之陽周，\n令蒙恬曰：\n「君之過多矣，\n而卿弟毅有大罪，\n法及內史。」\n\n恬曰：\n「自吾先人，\n及至子孫，\n積功信於秦三世矣。\n今臣將兵三十餘萬，\n身雖囚繫，\n其勢足以倍畔，\n然自知必死而守義者，\n不敢辱先人之教，\n以不忘先主也。\n\n昔周成王初立，\n未離襁緥，\n周公旦負王以朝，\n卒定天下。\n\n及成王有病甚殆，\n公旦自揃其爪以沈於河，\n曰：\n『王未有識，\n是旦執事。\n有罪殃，\n旦受其不祥。』\n乃書而藏之記府，\n可謂信矣。\n\n及王能治國，\n有賊臣言：\n『周公旦欲為亂久矣，\n王若不備，\n必有大事。』\n\n王乃大怒，\n周公旦走而奔於楚。\n成王觀於記府，\n得周公旦沈書，\n乃流涕曰：\n『孰謂周公旦欲為亂乎！』\n殺言之者而反周公旦。\n故《周書》曰『必參而伍之』。\n\n今恬之宗，\n世無二心，\n而事卒如此，\n是必孼臣逆亂，\n內陵之道也。\n夫成王失而復振則卒昌；\n桀殺關龍逢，\n紂殺王子比干而不悔，\n身死則國亡。\n\n臣故曰過可振而諫可覺也。\n察於參伍，\n上聖之法也。\n凡臣之言，\n非以求免於咎也，\n將以諫而死，\n願陛下為萬民思從道也。」\n\n使者曰：\n「臣受詔行法於將軍，\n不敢以將軍言聞於上也。」\n\n蒙恬喟然太息曰：\n「我何罪於天，\n無過而死乎？」\n良久，\n徐曰：\n「恬罪固當死矣。\n起臨洮屬之遼東，\n城塹萬餘里，\n此其中不能無絕地脈哉？\n此乃恬之罪也。」\n乃吞藥自殺。\n\n太史公曰：\n吾適北邊，\n自直道歸，\n行觀蒙恬所為秦築長城亭障，\n塹山堙谷，\n通直道，\n固輕百姓力矣。\n\n夫秦之初滅諸侯，\n天下之心未定，\n痍傷者未瘳，\n而恬為名將，\n不以此時彊諫，\n振百姓之急，\n養老存孤，務修眾庶之和，\n而阿意興功，\n此其兄弟遇誅，\n不亦宜乎？\n何乃罪地脈哉？\n\n5.29《張耳陳餘列傳第二十九》\n\n張耳者，\n大梁人也。\n其少時，\n及魏公子毋忌為客。\n張耳嘗亡命游外黃。\n外黃富人女甚美，\n嫁庸奴，\n亡其夫，\n去抵父客。\n\n父客素知張耳，\n乃謂女曰：\n「必欲求賢夫，\n從張耳。」\n女聽，\n乃卒請決，\n嫁之張耳。\n\n張耳是時脫身游，\n女家厚奉給張耳，\n張耳以故致千里客。\n乃宦魏為外黃令。\n名由此益賢。\n\n陳餘者，\n亦大梁人也，\n好儒術，\n數游趙苦陘。\n富人公乘氏以其女妻之，\n亦知陳餘非庸人也。\n餘年少，\n父事張耳，\n兩人相與為刎頸交。\n\n秦之滅大梁也，\n張耳家外黃。\n高祖為布衣時，\n嘗數從張耳游，\n客數月。\n秦滅魏數歲，\n已聞此兩人魏之名士也，\n購求有得張耳千金，\n陳餘五百金。\n張耳、陳餘乃變名姓，\n俱之陳，\n為里監門以自食。\n\n兩人相對。\n里吏嘗有過笞陳餘，\n陳餘欲起，\n張耳躡之，\n使受笞。\n吏去，\n張耳乃引陳餘之桑下而數之曰：\n「始吾與公言何如？\n今見小辱而欲死一吏乎？」\n陳餘然之。\n\n秦詔書購求兩人，\n兩人亦反用門者以令里中。\n\n陳涉起蘄，\n至入陳，\n兵數萬。\n張耳、陳餘上謁陳涉。\n涉及左右生平數聞張耳、陳餘賢，\n未嘗見，\n見即大喜。\n\n陳中豪傑父老乃說陳涉曰：\n「將軍身被堅執銳，\n率士卒以誅暴秦，\n復立楚社稷，\n存亡繼絕，\n功德宜為王。\n且夫監臨天下諸將，\n不為王不可，\n願將軍立為楚王也。」\n\n陳涉問此兩人，\n兩人對曰：\n「夫秦為無道，\n破人國家，\n滅人社稷，\n絕人後世，\n罷百姓之力，\n盡百姓之財。\n\n將軍瞋目張膽，\n出萬死不顧一生之計，\n為天下除殘也。\n今始至陳而王之，\n示天下私。\n\n願將軍毋王，\n急引兵而西，\n遣人立六國後，\n自為樹黨，\n為秦益敵也。\n敵多則力分，\n與眾則兵彊。\n\n如此野無交兵，\n縣無守城，\n誅暴秦，\n據咸陽以令諸侯。\n諸侯亡而得立，\n以德服之，\n如此則帝業成矣。\n今獨王陳，\n恐天下解也。」\n\n陳涉不聽，\n遂立為王。\n\n陳餘乃復說陳王曰：\n「大王舉梁、楚而西，\n務在入關，\n未及收河北也。\n臣嘗游趙，\n知其豪桀及地形，\n願請奇兵北略趙地。」\n\n於是陳王以故所善陳人武臣為將軍，\n邵騷為護軍，\n以張耳、陳餘為左右校尉，\n予卒三千人，\n北略趙地。\n\n武臣等從白馬渡河，\n至諸縣，\n說其豪桀曰：\n「秦為亂政虐刑以殘賊天下，\n數十年矣。\n\n北有長城之役，\n南有五嶺之戍，\n外內騷動，\n百姓罷敝，\n頭會箕斂，\n以供軍費，\n財匱力盡，\n民不聊生。\n重之以苛法峻刑，\n使天下父子不相安。\n\n陳王奮臂為天下倡始，\n王楚之地，\n方二千里，\n莫不響應，\n家自為怒，\n人自為鬭，\n各報其怨而攻其讎，\n縣殺其令丞，\n郡殺其守尉。\n\n今已張大楚，\n王陳，\n使吳廣、周文將卒百萬西擊秦。\n於此時而不成封侯之業者，\n非人豪也。\n諸君試相與計之！\n夫天下同心而苦秦久矣。\n因天下之力而攻無道之君，\n報父兄之怨而成割地有土之業，\n此士之一時也。」\n\n豪桀皆然其言。\n乃行收兵，\n得數萬人，\n號武臣為武信君。\n下趙十城，\n餘皆城守，\n莫肯下。\n\n乃引兵東北擊范陽。\n范陽人蒯通說范陽令曰：\n「竊聞公之將死，\n故弔。\n雖然，\n賀公得通而生。」\n范陽令曰：\n「何以弔之？」\n\n對曰：\n「秦法重，\n足下為范陽令十年矣，\n殺人之父，\n孤人之子，\n斷人之足，\n黥人之首，\n不可勝數。\n然而慈父孝子莫敢倳刃公之腹中者，\n畏秦法耳。\n\n今天下大亂，\n秦法不施，\n然則慈父孝子且倳刃公之腹中以成其名，\n此臣之所以弔公也。\n\n今諸侯畔秦矣，\n武信君兵且至，\n而君堅守范陽，\n少年皆爭殺君，\n下武信君。\n君急遣臣見武信君，\n可轉禍為福，\n在今矣。」\n\n范陽令乃使蒯通見武信君曰：\n「足下必將戰勝然後略地，\n攻得然後下城，\n臣竊以為過矣。\n誠聽臣之計，\n可不攻而降城，\n不戰而略地，\n傳檄而千里定，\n可乎？」\n\n武信君曰：\n「何謂也？」\n蒯通曰：\n「今范陽令宜整頓其士卒以守戰者也，\n怯而畏死，\n貪而重富貴，\n故欲先天下降，\n畏君以為秦所置吏，\n誅殺如前十城也。\n\n然今范陽少年亦方殺其令，\n自以城距君。\n君何不齎臣侯印，\n拜范陽令，\n范陽令則以城下君，\n少年亦不敢殺其令。\n令范陽令乘朱輪華轂，\n使驅馳燕、趙郊。\n\n燕、趙郊見之，\n皆曰此范陽令，\n先下者也，\n即喜矣，\n燕、趙城可毋戰而降也。\n此臣之所謂傳檄而千里定者也。」\n\n武信君從其計，\n因使蒯通賜范陽令侯印。\n趙地聞之，\n不戰以城下者三十餘城。\n至邯鄲，\n張耳、陳餘聞周章軍入關，\n至戲卻；\n\n又聞諸將為陳王徇地，\n多以讒毀得罪誅，\n怨陳王不用其筴不以為將而以為校尉。\n乃說武臣曰：\n「陳王起蘄，\n至陳而王，\n非必立六國後。\n將軍今以三千人下趙數十城，\n獨介居河北，\n不王無以填之。\n\n且陳王聽讒，\n還報，\n恐不脫於禍。\n又不如立其兄弟；\n不，\n即立趙後。\n將軍毋失時，\n時閒不容息。」\n\n武臣乃聽之，\n遂立為趙王。\n以陳餘為大將軍，\n張耳為右丞相，\n邵騷為左丞相。\n\n使人報陳王，\n陳王大怒，\n欲盡族武臣等家，\n而發兵擊趙。\n陳王相國房君諫曰：\n「秦未亡而誅武臣等家，\n此又生一秦也。\n不如因而賀之，\n使急引兵西擊秦。」\n\n陳王然之，\n從其計，\n徙擊武臣等家宮中，\n封張耳子敖為成都君。\n\n陳王使使者賀趙，\n令趣發兵西入關。\n張耳、陳餘說武臣曰：\n「王王趙，\n非楚意，\n特以計賀王。\n楚已滅秦，\n必加兵於趙。\n願王毋西兵，\n北徇燕、代，\n南收河內以自廣。\n\n趙南據大河，\n北有燕、代，\n楚雖勝秦，\n必不敢制趙。」\n\n趙王以為然，\n因不西兵，\n而使韓廣略燕，\n李良略常山，\n張黶略上黨。\n\n韓廣至燕，\n燕人因立廣為燕王。\n趙王乃與張耳、陳餘北略地燕界。\n趙王閒出，\n為燕軍所得。\n燕將囚之，\n欲與分趙地半，\n乃歸王。\n使者往，\n燕輒殺之以求地。\n\n張耳、陳餘患之。\n有廝養卒謝其舍中曰：\n「吾為公說燕，\n與趙王載歸。」\n\n舍中皆笑曰：「使者往十餘輩，\n輒死，\n若何以能得王？」\n乃走燕壁。\n燕將見之，\n問燕將曰：\n「知臣何欲？」\n燕將曰：「若欲得趙王耳。」\n\n曰：「君知張耳、陳餘何如人也？」\n燕將曰：「賢人也。」\n曰：\n「知其志何欲？」\n曰：\n「欲得其王耳。」\n\n趙養卒乃笑曰：\n「君未知此兩人所欲也。\n夫武臣、張耳、陳餘杖馬箠下趙數十城，\n此亦各欲南面而王，\n豈欲為卿相終己邪？\n夫臣與主豈可同日而道哉，\n顧其勢初定，\n未敢參分而王，\n且以少長先立武臣為王，\n以持趙心。\n\n今趙地已服，\n此兩人亦欲分趙而王，\n時未可耳。\n今君乃囚趙王。\n此兩人名為求趙王，\n實欲燕殺之，\n此兩人分趙自立。\n\n夫以一趙尚易燕，\n況以兩賢王左提右挈，\n而責殺王之罪，\n滅燕易矣。」\n\n燕將以為然，\n乃歸趙王，\n養卒為御而歸。\n\n李良已定常山，\n還報，\n趙王復使良略太原。\n至石邑，\n秦兵塞井陘，\n未能前。\n\n秦將詐稱二世使人遺李良書，\n不封，\n曰：\n「良嘗事我得顯幸。\n良誠能反趙為秦，\n赦良罪，\n貴良。」\n\n良得書，\n疑不信。\n乃還之邯鄲，\n益請兵。\n未至，\n道逢趙王姊出飲，\n從百餘騎。\n李良望見，\n以為王，\n伏謁道旁。\n\n王姊醉，\n不知其將，\n使騎謝李良。\n李良素貴，\n起，\n慚其從官。\n\n從官有一人曰：\n「天下畔秦，\n能者先立。\n且趙王素出將軍下，\n今女兒乃不為將軍下車，\n請追殺之。」\n\n李良已得秦書，\n固欲反趙，\n未決，\n因此怒，\n遣人追殺王姊道中，\n乃遂將其兵襲邯鄲。\n邯鄲不知，\n竟殺武臣、邵騷。\n趙人多為張耳、陳餘耳目者，\n以故得脫出。\n\n收其兵，\n得數萬人。\n客有說張耳曰：\n「兩君羈旅，\n而欲附趙，\n難；\n獨立趙後，\n扶以義，\n可就功。」\n\n乃求得趙歇，\n立為趙王，\n居信都。\n李良進兵擊陳餘，\n陳餘敗李良，\n李良走歸章邯。\n\n章邯引兵至邯鄲，\n皆徙其民河內，\n夷其城郭。\n張耳與趙王歇走入鉅鹿城，\n王離圍之。\n陳餘北收常山兵，\n得數萬人，\n軍鉅鹿北。\n章邯軍鉅鹿南棘原，\n築甬道屬河，\n餉王離。\n王離兵食多，\n急攻鉅鹿。\n\n鉅鹿城中食盡兵少，\n張耳數使人召前陳餘，\n陳餘自度兵少，\n不敵秦，\n不敢前。\n數月，\n\n張耳大怒，\n怨陳餘，\n使張黶、陳澤往讓陳餘曰：\n「始吾與公為刎頸交，\n今王與耳旦暮且死，\n而公擁兵數萬，\n不肯相救，\n安在其相為死！\n\n苟必信，\n胡不赴秦軍俱死？\n且有十一二相全。」\n\n陳餘曰：\n「吾度前終不能救趙，\n徒盡亡軍。\n且餘所以不俱死，\n欲為趙王、張君報秦。\n今必俱死，\n如以肉委餓虎，\n何益？」\n\n張黶、陳澤曰：\n「事已急，\n要以俱死立信，\n安知後慮！」\n\n陳餘曰：\n「吾死顧以為無益。\n必如公言。」\n乃使五千人令張黶、陳澤先嘗秦軍，\n至皆沒。\n\n當是時，\n燕、齊、楚聞趙急，\n皆來救。\n張敖亦北收代兵，\n得萬餘人，來，\n皆璧餘旁，\n未敢擊秦。\n\n項羽兵數絕章邯甬道，\n王離軍乏食，\n項羽悉引兵渡河，\n遂破章邯。\n章邯引兵解，\n諸侯軍乃敢擊圍鉅鹿秦軍，\n遂虜王離。\n涉閒自殺。\n卒存鉅鹿者，\n楚力也。\n\n於是趙王歇、張耳乃得出鉅鹿，\n謝諸侯。\n張耳與陳餘相見，\n責讓陳餘以不肯救趙，\n及問張黶、陳澤所在。\n\n陳餘怒曰：\n「張黶、陳澤以必死責臣，\n臣使將五千人先嘗秦軍，\n皆沒不出。」\n\n張耳不信，\n以為殺之，\n數問陳餘。\n陳餘怒曰：\n「不意君之望臣深也！\n豈以臣為重去將哉？」\n乃脫解印綬，\n推予張耳。\n張耳亦愕不受。\n\n陳餘起如廁。\n客有說張耳曰：\n「臣聞『天與不取，\n反受其咎』。\n今陳將軍與君印，\n君不受，\n反天不祥。\n急取之！」\n\n張耳乃佩其印，\n收其麾下。\n而陳餘還，\n亦望張耳不襄，\n遂趨出。\n張耳遂收其兵。\n陳餘獨與麾下所善數百人之河上澤中漁獵。\n由此陳餘、張耳遂有卻。\n\n趙王歇復居信都。\n張耳從項羽諸侯入關。\n漢元年二月，\n項羽立諸侯王，\n張耳雅游，\n人多為之言，\n項羽亦素數聞張耳賢，\n乃分趙立張耳為常山王，\n治信都。\n信都更名襄國。\n\n陳餘客多說項羽曰：\n「陳餘、張耳一體有功於趙。」\n項羽以陳餘不從入關，\n聞其在南皮，\n即以南皮旁三縣以封之，\n而徙趙王歇王代。\n\n張耳之國，\n陳餘愈益怒，\n曰：「張耳與餘功等也，\n今張耳王，\n餘獨侯，\n此項羽不平。」\n\n及齊王田榮畔楚，\n陳餘乃使夏說說田榮曰：\n「項羽為天下宰不平，\n盡王諸將善地，\n徙故王王惡地，\n今趙王乃居代！\n願王假臣兵，\n請以南皮為扞蔽。」\n\n田榮欲樹黨於趙以反楚，\n乃遣兵從陳餘。\n陳餘因悉三縣兵襲常山王張耳。\n張耳敗走，\n\n念諸侯無可歸者，\n曰：\n「漢王與我有舊故，\n而項羽又彊，\n立我，\n我欲之楚。」\n\n甘公曰：\n「漢王之入關，\n五星聚東井。\n東井者，\n秦分也。\n先至必霸。\n楚雖彊，\n後必屬漢。」\n\n故耳走漢。\n漢王亦還定三秦，\n方圍章邯廢丘。\n張耳謁漢王，\n漢王厚遇之。\n\n陳餘已敗張耳，\n皆復收趙地，\n迎趙王於代，\n復為趙王。\n趙王德陳餘，\n立以為代王。\n\n陳餘為趙王弱，\n國初定，\n不之國，\n留傅趙王，\n而使夏說以相國守代。\n\n漢二年，\n東擊楚，\n使使告趙，\n欲與俱。\n陳餘曰：「漢殺張耳乃從。」\n\n於是漢王求人類張耳者斬之，\n持其頭遺陳餘。\n陳餘乃遣兵助漢。\n漢之敗於彭城西，\n陳餘亦復覺張耳不死，\n即背漢。\n\n漢三年，\n韓信已定魏地，\n遣張耳與韓信擊破趙井陘，\n斬陳餘泜水上，\n追殺趙王歇襄國。\n漢立張耳為趙王。\n\n漢五年，\n張耳薨，\n謚為景王。\n子敖嗣立為趙王。\n高祖長女魯元公主為趙王敖后。\n\n漢七年，\n高祖從平城過趙，\n趙王朝夕袒韝蔽，\n自上食，\n禮甚卑，\n有子壻禮。\n高祖箕踞詈，\n甚慢易之。\n\n趙相貫高、趙午等年六十餘，\n故張耳客也。\n生平為氣，\n乃怒曰：\n「吾王孱王也！」\n說王曰：「夫天下豪桀並起，\n能者先立。\n\n今王事高祖甚恭，\n而高祖無禮，\n請為王殺之！」\n\n張敖齧其指出血，\n曰：\n「君何言之誤！\n且先人亡國，\n賴高祖得復國，\n德流子孫，\n秋豪皆高祖力也。\n願君無復出口。」\n\n貫高、趙午等十餘人皆相謂曰：\n「乃吾等非也。\n吾王長者，\n不倍德。\n且吾等義不辱，\n今怨高祖辱我王，\n故欲殺之，\n何乃汙王為乎？\n令事成歸王，\n事敗獨身坐耳。」\n\n漢八年，\n上從東垣還，\n過趙，貫高等乃壁人柏人，\n要之置廁。\n\n上過欲宿，\n心動，\n問曰：\n「縣名為何？」\n曰：\n「柏人。」\n「柏人者，\n迫於人也！」\n不宿而去。\n\n漢九年，\n貫高怨家知其謀，\n乃上變告之。\n於是上皆并逮捕趙王、貫高等。\n\n十餘人皆爭自剄，\n貫高獨怒駡曰：\n「誰令公為之？\n今王實無謀，\n而并捕王；\n公等皆死，\n誰白王不反者！」\n\n乃轞車膠致，\n與王詣長安。\n治張敖之罪。\n上乃詔趙群臣賓客有敢從王皆族。\n貫高與客孟舒等十餘人，\n皆自髡鉗，\n為王家奴，\n從來。\n\n貫高至，\n對獄，\n曰：\n「獨吾屬為之，\n王實不知。」\n吏治榜笞數千，\n刺剟，\n身無可擊者，\n終不復言。\n\n呂后數言張王以魯元公主故，\n不宜有此。\n上怒曰：\n「使張敖據天下，\n豈少而女乎！」\n不聽。\n\n廷尉以貫高事辭聞，\n上曰：「壯士！\n誰知者，\n以私問之。」\n\n中大夫泄公曰：\n「臣之邑子，\n素知之。\n此固趙國立名義不侵為然諾者也。」\n\n上使泄公持節問之箯輿前。\n仰視曰：\n「泄公邪？」\n泄公勞苦如生平驩，\n與語，\n問張王果有計謀不。\n\n高曰：「人情寧不各愛其父母妻子乎？\n今吾三族皆以論死，\n豈以王易吾親哉！\n顧為王實不反，\n獨吾等為之。」\n具道本指所以為者王不知狀。\n\n於是泄公入，\n具以報，\n上乃赦趙王。\n\n上賢貫高為人能立然諾，\n使泄公具告之，\n曰：\n「張王已出。」\n因赦貫高。\n貫高喜曰：「吾王審出乎？」\n\n泄公曰：「然。」\n泄公曰：「上多足下，\n故赦足下。」\n\n貫高曰：\n「所以不死一身無餘者，\n白張王不反也。\n今王已出，\n吾責已塞，\n死不恨矣。\n且人臣有篡殺之名，\n何面目復事上哉！\n縱上不殺我，\n我不愧於心乎？」\n\n乃仰絕肮，\n遂死。\n當此之時，\n名聞天下。\n\n張敖已出，\n以尚魯元公主故，\n封為宣平侯。\n於是上賢張王諸客，\n以鉗奴從張王入關，\n無不為諸侯相、郡守者。\n及孝惠、高后、文帝、孝景時，\n張王客子孫皆得為二千石。\n\n張敖，\n高后六年薨。\n子偃為魯元王。\n以母呂后女故，\n呂后封為魯元王。\n元王弱，\n兄弟少，\n乃封張敖他姬子二人：\n壽為樂昌侯，\n侈為信都侯。\n\n高后崩，\n諸呂無道，\n大臣誅之，\n而廢魯元王及樂昌侯、信都侯。\n孝文帝即位，\n復封故魯元王偃為南宮侯，\n續張氏。\n\n太史公曰：\n張耳、陳餘，\n世傳所稱賢者；\n其賓客廝役，\n莫非天下俊桀，\n所居國無不取卿相者。\n\n然張耳、陳餘始居約時，\n相然信以死，\n豈顧問哉。\n及據國爭權，\n卒相滅亡，\n何卿者相慕用之誠，\n後相倍之戾也！\n豈非以勢利交哉？\n\n名譽雖高，\n賓客雖盛，\n所由殆與太伯、延陵季子異矣。\n\n5.30《魏豹彭越列傳第三十》\n\n魏豹者，\n故魏諸公子也。\n其兄魏咎，\n故魏時封為寧陵君。\n秦滅魏，\n遷咎為家人。\n\n陳勝之起王也，\n咎往從之。\n陳王使魏人周市徇魏地，\n魏地已下，\n欲相與立周市為魏王。\n周市曰：\n「天下昏亂，\n忠臣乃見。\n今天下共畔秦，\n其義必立魏王後乃可。」\n\n齊、趙使車各五十乘，\n立周市為魏王。\n市辭不受，\n迎魏咎於陳。\n五反，\n陳王乃遣立咎為魏王。\n\n章邯已破陳王，\n乃進兵擊魏王於臨濟。\n魏王乃使周市出請救於齊、楚。\n齊、楚遣項它、田巴將兵隨市救魏。\n章邯遂擊破殺周市等軍，\n圍臨濟。\n咎為其民約降。\n約定，\n咎自燒殺。\n\n魏豹亡走楚。\n楚懷王予魏豹數千人，\n復徇魏地。\n\n項羽已破秦，\n降章邯。\n豹下魏二十餘城，\n立豹為魏王。\n豹引精兵從項羽入關。\n\n漢元年，\n項羽封諸侯，\n欲有梁地，\n乃徙魏王豹於河東，\n都平陽，\n為西魏王。\n\n漢王還定三秦，\n渡臨晉，\n魏王豹以國屬焉，\n遂從擊楚於彭城。\n漢敗，\n還至滎陽，\n豹請歸視親病，\n至國，\n即絕河津畔漢。\n\n漢王聞魏豹反，\n方東憂楚，\n未及擊，\n謂酈生曰：\n「緩頰往說魏豹，\n能下之，\n吾以萬戶封若。」\n\n酈生說豹。\n豹謝曰：\n「人生一世閒，\n如白駒過隙耳。\n今漢王慢而侮人，\n罵詈諸侯群臣如罵奴耳，\n非有上下禮節也，\n吾不忍復見也。」\n\n於是漢王遣韓信擊虜豹於河東，\n傳詣滎陽，\n以豹國為郡。\n漢王令豹守滎陽。\n楚圍之急，\n周苛遂殺魏豹。\n\n彭越者，\n昌邑人也，\n字仲。\n常漁鉅野澤中，\n為群盜。\n陳勝、項梁之起，\n少年或謂越曰：\n「諸豪桀相立畔秦，\n仲可以來，\n亦效之。」\n\n彭越曰：\n「兩龍方鬭，\n且待之。」\n\n居歲餘，\n澤閒少年相聚百餘人，\n往從彭越，\n曰：\n「請仲為長。」\n\n越謝曰：「臣不願與諸君。」\n少年彊請，\n乃許。\n與期旦日日出會，\n後期者斬。\n\n旦日日出，\n十餘人後，\n後者至日中。\n於是越謝曰：\n「臣老，\n諸君彊以為長。\n今期而多後，\n不可盡誅，\n誅最後者一人。」\n令校長斬之。\n\n皆笑曰：\n「何至是？\n請後不敢。」\n\n於是越乃引一人斬之，\n設壇祭，\n乃令徒屬。\n徒屬皆大驚，\n畏越，\n莫敢仰視。\n乃行略地，\n收諸侯散卒，\n得千餘人。\n\n沛公之從碭北擊昌邑，\n彭越助之。\n昌邑未下，\n沛公引兵西。\n彭越亦將其眾居鉅野中，\n收魏散卒。\n\n項籍入關，\n王諸侯，\n還歸，\n彭越眾萬餘人毋所屬。\n漢元年秋，\n齊王田榮畔項王，\n漢乃使人賜彭越將軍印，\n使下濟陰以擊楚。\n楚命蕭公角將兵擊越，\n越大破楚軍。\n\n漢王二年春，\n與魏王豹及諸侯東擊楚，\n彭越將其兵三萬餘人歸漢於外黃。\n漢王曰：「彭將軍收魏地得十餘城，\n欲急立魏後。\n今西魏王豹亦魏王咎從弟也，\n真魏後。」\n\n乃拜彭越為魏相國，\n擅將其兵，\n略定梁地。\n\n漢王之敗彭城解而西也，\n彭越皆復亡其所下城，\n獨將其兵北居河上。\n漢王三年，\n彭越常往來為漢游兵，\n擊楚，\n絕其後糧於梁地。\n漢四年冬，\n項王與漢王相距滎陽，\n彭越攻下睢陽、外黃十七城。\n\n項王聞之，\n乃使曹咎守成皋，\n自東收彭越所下城邑，\n皆復為楚。\n越將其兵北走穀城。\n漢五年秋，\n項王之南走陽夏，\n彭越復下昌邑旁二十餘城，\n得穀十餘萬斛，\n以給漢王食。\n\n漢王敗，使使召彭越并力擊楚。\n越曰：\n「魏地初定，\n尚畏楚，\n未可去。」\n\n漢王追楚，\n為項籍所敗固陵。\n乃謂留侯曰：\n「諸侯兵不從，\n為之柰何？」\n\n留侯曰：\n「齊王信之立，\n非君王之意，\n信亦不自堅。\n彭越本定梁地，\n功多，\n始君王以魏豹故，\n拜彭越為魏相國。\n\n今豹死毋後，\n且越亦欲王，\n而君王不蚤定。\n與此兩國約：\n即勝楚，\n睢陽以北至穀城，\n皆以王彭相國；\n從陳以東傅海，\n與齊王信。\n\n齊王信家在楚，\n此其意欲復得故邑。\n君王能出捐此地許二人，\n二人今可致；\n即不能，\n事未可知也。」\n\n於是漢王乃發使使彭越，\n如留侯策。\n使者至，\n彭越乃悉引兵會垓下，\n遂破楚。\n\n五年項籍已死。春，\n立彭越為梁王，\n都定陶。\n\n六年，\n朝陳。\n九年，\n十年，\n皆來朝長安。\n\n十年秋，\n陳豨反代地，\n高帝自往擊，\n至邯鄲，\n徵兵梁王。\n梁王稱病，\n使將將兵詣邯鄲。\n高帝怒，\n使人讓梁王。\n\n梁王恐，\n欲自往謝。\n其將扈輒曰：\n「王始不往，\n見讓而往，\n往則為禽矣。\n不如遂發兵反。」\n\n梁王不聽，\n稱病。\n梁王怒其太僕，\n欲斬之。\n太僕亡走漢，\n告梁王與扈輒謀反。\n\n於是上使使掩梁王，\n梁王不覺，\n捕梁王，\n囚之雒陽。\n有司治反形己具，\n請論如法。\n上赦以為庶人，\n傳處蜀青衣。\n\n西至鄭，\n逢呂后從長安來，\n欲之雒陽，\n道見彭王。\n彭王為呂后泣涕，\n自言無罪，\n願處故昌邑。\n呂后許諾，\n與俱東至雒陽。\n\n呂后白上曰：\n「彭王壯士，\n今徙之蜀，\n此自遺患，\n不如遂誅之。\n妾謹與俱來。」\n\n於是呂后乃令其舍人告彭越復謀反。\n廷尉王恬開奏請族之。\n上乃可，\n遂夷越宗族，\n國除。\n\n太史公曰：\n魏豹、彭越雖故賤，\n然已席卷千里，\n南面稱孤，\n喋血乘勝日有聞矣。\n懷畔逆之意，\n及敗，\n不死而虜囚，\n身被刑戮，\n何哉？\n\n中材已上且羞其行，\n況王者乎！\n彼無異故，\n智略絕人，\n獨患無身耳。\n得攝尺寸之柄，\n其雲蒸龍變，\n欲有所會其度，\n以故幽囚而不辭云。\n\n5.31《黥布列傳第三十一》\n\n黥布者，\n六人也，\n姓英氏。\n秦時為布衣。\n少年，\n有客相之曰：\n「當刑而王。」\n\n及壯，\n坐法黥。\n布欣然笑曰：\n「人相我當刑而王，\n幾是乎？」\n人有聞者，\n共俳笑之。\n\n布已論輸麗山，\n麗山之徒數十萬人，\n布皆與其徒長豪桀交通，\n迺率其曹偶，\n亡之江中為群盜。\n\n陳勝之起也，\n布迺見番君，\n與其眾叛秦，\n聚兵數千人。\n番君以其女妻之。\n\n章邯之滅陳勝，\n破呂臣軍，\n布乃引兵北擊秦左右校，\n破之清波，\n引兵而東。\n\n聞項梁定江東會稽，\n涉江而西。\n陳嬰以項氏世為楚將，\n迺以兵屬項梁，\n渡淮南，\n英布、蒲將軍亦以兵屬項梁。\n項梁涉淮而西，\n擊景駒、秦嘉等，\n布常冠軍。\n\n項梁至薛，\n聞陳王定死，\n迺立楚懷王。\n項梁號為武信君，\n英布為當陽君。\n項梁敗死定陶，\n懷王徙都彭城，\n諸將英布亦皆保聚彭城。\n\n當是時，\n秦急圍趙，\n趙數使人請救。\n懷王使宋義為上將，\n范曾為末將，\n項籍為次將，\n英布、蒲將軍皆為將軍，\n悉屬宋義，\n北救趙。\n\n及項籍殺宋義於河上，\n懷王因立籍為上將軍，\n諸將皆屬項籍。\n\n項籍使布先渡河擊秦，\n布數有利，\n籍迺悉引兵涉河從之，\n遂破秦軍，\n降章邯等。\n楚兵常勝，\n功冠諸侯。\n諸侯兵皆以服屬楚者，\n以布數以少敗眾也。\n\n項籍之引兵西至新安，\n又使布等夜擊阬章邯秦卒二十餘萬人。\n至關，\n不得入，\n又使布等先從閒道破關下軍，\n遂得入，至咸陽，\n布常為軍鋒。\n\n項王封諸將，\n立布為九江王，\n都六。\n\n漢元年四月，\n諸侯皆罷戲下，\n各就國。\n項氏立懷王為義帝，\n徙都長沙，\n迺陰令九江王布等行擊之。\n其八月，\n布使將擊義帝，\n追殺之郴縣。\n\n漢二年，\n齊王田榮畔楚，\n項王往擊齊，\n微兵九江，\n九江王布稱病不往，\n遣將將數千人行。\n漢之敗楚彭城，\n布又稱病不佐楚。\n\n項王由此怨布，\n數使使者誚讓召布，\n布愈恐，\n不敢往。\n項王方北憂齊、趙，\n西患漢，\n所與者獨九江王，\n又多布材，\n欲親用之，\n以故未擊。\n\n漢三年，\n漢王擊楚，\n大戰彭城，\n不利，\n出梁地，\n至虞，\n謂左右曰：\n「如彼等者，\n無足與計天下事。」\n\n謁者隨何進曰：\n「不審陛下所謂。」\n漢王曰：\n「孰能為我使淮南，\n令之發兵倍楚，\n留項王於齊數月，\n我之取天下可以百全。」\n\n隨何曰：\n「臣請使之。」\n迺與二十人俱，\n使淮南。至，\n因太宰主之，\n\n三日不得見。\n隨何因說太宰曰：\n「王之不見何，\n必以楚為彊，\n以漢為弱，\n此臣之所以為使。\n\n使何得見，\n言之而是邪，\n是大王所欲聞也；\n言之而非邪，\n使何等二十人伏斧質淮南市，\n以明王倍漢而與楚也。」\n\n太宰迺言之王，\n王見之。\n隨何曰：「漢王使臣敬進書大王御者，\n竊怪大王與楚何親也。」\n淮南王曰：「寡人北鄉而臣事之。」\n\n隨何曰：\n「大王與項王俱列為諸侯，\n北鄉而臣事之，\n必以楚為彊，\n可以託國也。\n\n項王伐齊，\n身負板築，\n以為士卒先，\n大王宜悉淮南之眾，\n身自將之，\n為楚軍前鋒，\n今迺發四千人以助楚。\n夫北面而臣事人者，\n固若是乎？\n\n夫漢王戰於彭城，\n項王未出齊也，\n大王宜騷淮南之兵渡淮，\n日夜會戰彭城下，\n大王撫萬人之眾，\n無一人渡淮者，\n垂拱而觀其孰勝。\n\n夫託國於人者，\n固若是乎？\n大王提空名以鄉楚，\n而欲厚自託，\n臣竊為大王不取也。\n\n然而大王不背楚者，\n以漢為弱也。\n夫楚兵雖彊，\n天下負之以不義之名，\n以其背盟約而殺義帝也。\n\n然而楚王恃戰勝自彊，\n漢王收諸侯，\n還守成皋、滎陽，\n下蜀、漢之粟，\n深溝壁壘，\n分卒守徼乘塞，\n楚人還兵，\n閒以梁地，\n深入敵國八九百里，\n\n欲戰則不得，\n攻城則力不能，\n老弱轉糧千里之外；\n楚兵至滎陽、成皋，\n漢堅守而不動，\n進則不得攻，\n退則不得解。\n故曰楚兵不足恃也。\n\n使楚勝漢，\n則諸侯自危懼而相救。\n夫楚之彊，\n適足以玫天下之兵耳。\n故楚不如漢，\n其勢易見也。\n今大王不與萬全之漢而自託於危亡之楚，\n臣竊為大王惑之。\n\n臣非以淮南之兵足以亡楚也。\n夫大王發兵而倍楚，\n項王必留；\n留數月，\n漢之取天下可以萬全。\n臣請與大王提劍而歸漢，\n漢王必裂地而封大王，\n又況淮南，\n淮南必大王有也。\n\n故漢王敬使使臣進愚計，\n願大王之留意也。」\n淮南王曰：「請奉命。」\n陰許畔楚與漢，\n未敢泄也。\n\n楚使者在，\n方急責英布發兵，\n舍傳舍。\n隨何直人，\n坐楚使者上坐，\n曰：\n「九江王已歸漢，\n楚何以得發兵？」\n\n布愕然。\n楚使者起。\n何因說布曰：\n「事已搆，\n可遂殺楚使者，\n無使歸，\n而疾走漢并力。」\n\n布曰：「如使者教，\n因起兵而擊之耳。」\n於是殺使者，\n因起兵而攻楚。\n\n楚使項聲、龍且攻淮南，\n項王留而攻下邑。\n數月，\n龍且擊淮南，\n破布軍。\n布欲引兵走漢，\n恐楚王殺之，\n故閒行與何俱歸漢。\n\n淮南王至，\n上方踞床洗，\n召布入見，\n布甚大怒，\n悔來，\n欲自殺。\n出就舍，\n帳御飲食從官如漢王居，\n布又大喜過望。\n\n於是迺使人入九江。\n楚已使項伯收九江兵，\n盡殺布妻子。\n布使者頗得故人幸臣，\n將眾數千人歸漢。\n漢益分布兵而與俱北，\n收兵至成皋。\n\n四年七月，\n立布為淮南王，\n與擊項籍。\n\n漢五年，\n布使人入九江，\n得數縣。\n六年，\n布與劉賈入九江，\n誘大司馬周殷，\n周殷反楚，\n遂舉九江兵與漢擊楚，\n破之垓下。\n\n項籍死，\n天下定，\n上置酒。\n上折隨何之功，\n謂何為腐儒，\n為天下安用腐儒。\n\n隨何跪曰：\n「夫陛下引兵攻彭城，\n楚王未去齊也，\n陛下發步五萬人，\n騎五千，\n能以取淮南乎？」\n上曰：\n「不能。」\n\n隨何曰：\n「陛下使何與二十人使淮南，\n至，\n如陛下之意，\n是何之功賢於步卒五萬人騎五千也。\n然而陛下謂何腐儒，\n為天下安用腐儒，\n何也？」\n\n上曰：「吾方圖子之功。」\n迺以隨何為護軍中尉。\n布遂剖符為淮南王，\n都六，\n九江、廬江、衡山、豫章郡皆屬布。\n\n七年，\n朝陳。\n八年，\n朝雒陽。\n九年，\n朝長安。\n\n十一年，\n高后誅淮陰侯，\n布因心恐。\n夏，\n漢誅梁王彭越，\n醢之，\n盛其醢徧賜諸侯。\n\n至淮南，\n淮南王方獵，\n見醢，\n因大恐，\n陰令人部聚兵，\n候伺旁郡警急。\n\n布所幸姬疾，\n請就醫，\n醫家與中大夫賁赫對門，\n姬數如醫家，\n賁赫自以為待中，\n迺厚餽遺，\n從姬飲醫家。\n姬侍王，\n從容語次，\n譽赫長者也。\n\n王怒曰：\n「汝安從知之？」\n具說狀。\n王疑其與亂。\n赫恐，\n稱病。\n王愈怒，\n欲捕赫。\n赫言變事，\n乘傳詣長安。\n\n布使人追，\n不及。\n赫至，\n上變，\n言布謀反有端，\n可先未發誅也。\n上讀其書，\n語蕭相國。\n相國曰：\n恐仇怨妄誣之。\n請繫赫，\n使人微驗淮南王。」\n\n淮南王布見赫以罪亡，\n上變，\n固已疑其言國陰事；\n漢使又來，\n頗有所驗，\n遂族赫家，\n發兵反。\n\n反書聞，\n上迺赦賁赫，\n以為將軍。\n\n上召諸將問曰：\n「布反，\n為之柰何？」\n皆曰：\n「發兵擊之，\n阬豎子耳，\n何能為乎！」\n\n汝陰侯滕公召故楚令尹問之。\n令尹曰：\n「是故當反。」\n滕公曰：「上裂地而王之，\n疏爵而貴之，\n南面而立萬乘之主，\n其反何也？」\n\n令尹曰：「往年殺彭越，\n前年殺韓信，\n此三人者，\n同功一體之人也。\n自疑禍及身，\n故反耳。」\n\n滕公言之上曰：\n「臣客故楚令尹薛公者，\n其人有籌筴之計，\n可問。」\n\n上迺召見問薛公。\n薛公對曰：「布反不足怪也。\n使布出於上計，\n山東非漢之有也；\n出於中計，\n勝敗之數未可知也；\n出於下計，\n陛下安枕而臥矣。」\n\n上曰：\n「何謂上計？」\n令尹對曰：\n「東取吳，\n西取楚，\n并齊取魯，\n傳檄燕、趙，\n固守其所，\n山東非漢之有也。」\n\n「何謂中計？」\n「東取吳，\n西取楚，\n并韓取魏，\n據敖庾之粟，\n塞成皋之口，\n勝敗之數未可知也。」\n\n「何謂下計？」\n「東取吳，\n西取下蔡，\n歸重於越，\n身歸長沙，\n陛下安枕而臥，\n漢無事矣。」\n\n上曰：\n「是計將安出？」\n令尹對曰：「出下計。」\n上曰：\n「何謂廢上中計而出下計？」\n\n令尹曰：\n「布故麗山之徒也，\n自致萬乘之主，\n此皆為身，\n不顧後百姓萬世慮者也，\n故曰出下計。」\n\n上曰：「善。」\n封薛公千戶。\n迺立皇子長為淮南王。\n上遂發兵自將東擊布。\n\n布之初反，\n謂其將曰：\n「上老矣，\n厭兵，\n必不能來。\n使諸將，\n諸將獨患淮陰、彭越，\n今皆已死，\n餘不足畏也。」\n\n故遂反。\n果如薛公籌之，\n東擊荊，\n荊王劉賈走死富陵。\n盡劫其兵，\n渡淮擊楚。\n\n楚發兵與戰徐、僮閒，\n為三軍，\n欲以相救為奇。\n\n或說楚將曰：\n「布善用兵，\n民素畏之。\n且兵法，\n諸侯戰其地為散地。\n今別為三，\n彼敗吾一軍，\n餘皆走，\n安能相救！」\n\n不聽。\n布果破其一軍，\n其二軍散走。\n\n遂西，\n與上兵遇蘄西，\n會甀。\n布兵精甚，\n上迺壁庸城，\n望布軍置陳如項籍軍，\n上惡之。\n與布相望見，\n遙謂布曰：\n「何苦而反？」\n\n布曰：\n「欲為帝耳。」\n上怒罵之，\n遂大戰。\n布軍敗走，\n渡淮，\n數止戰，\n不利，\n與百餘人走江南。\n\n布故與番君婚，\n以故長沙哀王使人紿布，\n偽與亡，\n誘走越，\n故信而隨之番陽。\n番陽人殺布茲鄉民田舍，\n遂滅黥布。\n\n立皇子長為淮南王，\n封賁赫為期思侯，\n諸將率多以功封者。\n\n太史公曰：\n英布者，\n其先豈《春秋》所見楚滅英、六，\n皋陶之後哉？\n身被刑法，\n何其拔興之暴也！\n\n項氏之所阬殺人以千萬數，\n而布常為首虐。\n功冠諸侯，\n用此得王，\n亦不免於身為世大僇。\n禍之興自愛姬殖，\n妒媢生患，\n竟以滅國！\n\n5.32《淮陰侯列傳第三十二》\n\n淮陰侯韓信者，\n淮陰人也。\n\n始為布衣時，\n貧無行，\n不得推擇為吏，\n又不能治生商賈，\n常從人寄食飲，\n人多厭之者。\n常數從其下鄉南昌亭長寄食，\n數月，\n亭長妻患之，\n乃晨炊蓐食。\n\n食時信往，\n不為具食。\n信亦知其意，\n怒，\n竟絕去。\n\n信釣於城下，\n諸母漂，\n有一母見信飢，\n飯信，\n竟漂數十日。\n信喜，\n謂漂母曰：\n「吾必有以重報母。」\n\n母怒曰：\n「大丈夫不能自食，\n吾哀王孫而進食，\n豈望報乎！」\n\n淮陰屠中少年有侮信者，\n曰：\n「若雖長大，\n好帶刀劍，\n中情怯耳。」\n眾辱之曰：\n「信能死，\n刺我；\n不能死，\n出我袴下。」\n\n於是信孰視之，\n俛出袴下，\n蒲伏。\n一市人皆笑信，\n以為怯。\n\n及項梁渡淮，\n信杖劍從之，\n居戲下，\n無所知名。\n項梁敗，\n又屬項羽，\n羽以為郎中。\n數以策干項羽，\n羽不用。\n\n漢王之入蜀，\n信亡楚歸漢，\n未得知名，\n為連敖。\n\n坐法當斬，\n其輩十三人皆已斬，\n次至信，\n信乃仰視，\n適見滕公，\n曰：「上不欲就天下乎？\n何為斬壯士！」\n\n滕公奇其言，\n壯其貌，\n釋而不斬。\n與語，\n大說之。\n言於上，\n上拜以為治粟都尉，\n上未之奇也。\n\n信數與蕭何語，\n何奇之。\n至南鄭，\n諸將行道亡者數十人，\n信度何等已數言上，\n上不我用，\n即亡。\n何聞信亡，\n不及以聞，\n自追之。\n\n人有言上曰：\n「丞相何亡。」\n上大怒，\n如失左右手。\n居一二日，\n何來謁上，\n上且怒且喜，\n罵何曰：\n「若亡，\n何也？」\n\n何曰：「臣不敢亡也，\n臣追亡者。」\n上曰：\n「若所追者誰何？」\n曰：\n「韓信也。」\n\n上復罵曰：\n「諸將亡者以十數，\n公無所追；\n追信，\n詐也。」\n\n何曰：\n「諸將易得耳。\n至如信者，\n國士無雙。\n王必欲長王漢中，\n無所事信；\n必欲爭天下，\n非信無所與計事者。\n顧王策安所決耳。」\n\n王曰：「吾亦欲東耳，\n安能鬱鬱久居此乎？」\n何曰：\n「王計必欲東，\n能用信，\n信即留；\n不能用，\n信終亡耳。」\n\n王曰：「吾為公以為將。」\n何曰：\n「雖為將，\n信必不留。」\n王曰：\n「以為大將。」\n\n何曰：「幸甚。」\n於是王欲召信拜之。\n何曰：\n「王素慢無禮，\n今拜大將如呼小兒耳，\n此乃信所以去也。\n\n王必欲拜之，\n擇良日，\n齋戒，\n設壇場，\n具禮，\n乃可耳。」\n\n王許之。\n諸將皆喜，\n人人各自以為得大將。\n至拜大將，\n乃韓信也，\n一軍皆驚。\n\n信拜禮畢，\n上坐。\n王曰：\n「丞相數言將軍，\n將軍何以教寡人計策？」\n\n信謝，\n因問王曰：\n「今東鄉爭權天下，\n豈非項王邪？」\n漢王曰：\n「然。」\n曰：\n「大王自料勇悍仁彊孰與項王？」\n\n漢王默然良久，\n曰：\n「不如也。」\n\n信再拜賀曰：\n「惟信亦為大王不如也。\n然臣嘗事之，\n請言項王之為人也。\n項王喑噁叱咤，\n千人皆廢，\n然不能任屬賢將，\n此特匹夫之勇耳。\n\n項王見人恭敬慈愛，\n言語嘔嘔，\n人有疾病，\n涕泣分食飲，\n至使人有功當封爵者，\n印刓敝，\n忍不能予，\n此所謂婦人之仁也。\n\n項王雖霸天下而臣諸侯，\n不居關中而都彭城。\n有背義帝之約，\n而以親愛王，\n諸侯不平。\n諸侯之見項王遷逐義帝置江南，\n亦皆歸逐其主而自王善地。\n\n項王所過無不殘滅者，\n天下多怨，\n百姓不親附，\n特劫於威彊耳。\n名雖為霸，\n實失天下心。\n故曰其彊易弱。\n\n今大王誠能反其道：\n任天下武勇，\n何所不誅！\n以天下城邑封功臣，\n何所不服！\n以義兵從思東歸之士，\n何所不散！\n\n且三秦王為秦將，\n將秦子弟數歲矣，\n所殺亡不可勝計，\n又欺其眾降諸侯，\n至新安，\n項王詐阬秦降卒二十餘萬，\n唯獨邯、欣、翳得脫，\n秦父兄怨此三人，\n痛入骨髓。\n\n今楚彊以威王此三人，\n秦民莫愛也。\n大王之入武關，\n秋豪無所害，\n除秦苛法，\n與秦民約，\n法三章耳，\n秦民無不欲得大王王秦者。\n\n於諸侯之約，\n大王當王關中，\n關中民咸知之。\n大王失職入漢中，\n秦民無不恨者。\n今大王舉而東，\n三秦可傳檄而定也。」\n\n於是漢王大喜，\n自以為得信晚。\n遂聽信計，\n部署諸將所擊。\n\n八月，\n漢王舉兵東出陳倉，\n定三秦。\n\n漢二年，\n出關，\n收魏、河南，\n韓、殷王皆降。\n合齊、趙共擊楚。\n\n四月，\n至彭城，\n漢兵敗散而還。\n信復收兵與漢王會滎陽，\n復擊破楚京、索之閒，\n以故楚兵卒不能西。\n\n漢之敗卻彭城，\n塞王欣、翟王翳亡漢降楚，\n齊、趙亦反漢與楚和。\n\n六月，\n魏王豹謁歸視親疾，\n至國，\n即絕河關反漢，\n與楚約和。\n漢王使酈生說豹，\n不下。\n其八月，\n以信為左丞相，\n擊魏。\n\n魏王盛兵蒲坂，\n塞臨晉，\n信乃益為疑兵，\n陳船欲度臨晉，\n而伏兵從夏陽以木罌缻渡軍，\n襲安邑。\n魏王豹驚，\n引兵迎信，\n信遂虜豹，\n定魏為河東郡。\n\n漢王遣張耳與信俱，\n引兵東，\n北擊趙、代。\n後九月，\n破代兵，\n禽夏說閼與。\n信之下魏破代，\n漢輒使人收其精兵，\n詣滎陽以距楚。\n\n信與張耳以兵數萬，\n欲東下井陘擊趙。\n趙王、成安君陳餘聞漢且襲之也，\n聚兵井陘口，\n號稱二十萬。\n\n廣武君李左車說成安君曰：\n「聞漢將韓信涉西河，\n虜魏王，\n禽夏說，\n新喋血閼與，\n今乃輔以張耳，\n議欲下趙，\n此乘勝而去國遠鬭，\n其鋒不可當。\n\n臣聞千里餽糧，\n士有飢色，\n樵蘇後爨，\n師不宿飽。\n今井陘之道，\n車不得方軌，\n騎不得成列，\n行數百里，\n其勢糧食必在其後。\n\n願足下假臣奇兵三萬人，\n從閒道絕其輜重；\n足下深溝高壘，\n堅營勿與戰。\n彼前不得鬭，\n退不得還，\n吾奇兵絕其後，\n使野無所掠，\n不至十日，\n而兩將之頭可致於戲下。\n\n願君留意臣之計。\n否，\n必為二子所禽矣。」\n\n成安君，\n儒者也，\n常稱義兵不用詐謀奇計，\n曰：\n「吾聞兵法十則圍之，\n倍則戰。\n今韓信兵號數萬，\n其實不過數千。\n能千里而襲我，\n亦已罷極。\n\n今如此避而不擊，\n後有大者，\n何以加之！\n則諸侯謂吾怯，\n而輕來伐我。」\n\n不聽廣武君策，\n廣武君策不用。\n\n韓信使人閒視，\n知其不用，\n還報，\n則大喜，\n乃敢引兵遂下。\n未至井陘口三十里，\n止舍。\n\n夜半傳發，\n選輕騎二千人，\n人持一赤幟，\n從閒道萆山而望趙軍，\n誡曰：\n「趙見我走，\n必空壁逐我，\n若疾入趙壁，\n拔趙幟，\n立漢赤幟。」\n\n令其裨將傳飱，\n曰：\n「今日破趙會食！」\n諸將皆莫信，\n詳應曰：\n「諾。」\n\n謂軍吏曰：\n「趙已先據便地為壁，\n且彼未見吾大將旗鼓，\n未肯擊前行，\n恐吾至阻險而還。」\n信乃使萬人先行，\n出，\n背水陳。\n趙軍望見而大笑。\n\n平旦，\n信建大將之旗鼓，\n鼓行出井陘口，\n趙開壁擊之，\n大戰良久。\n於是信、張耳詳棄鼓旗，\n走水上軍。\n水上軍開入之，\n復疾戰。\n\n趙果空壁爭漢鼓旗，\n逐韓信、張耳。\n韓信、張耳已入水上軍，\n軍皆殊死戰，\n不可敗。\n\n信所出奇兵二千騎，\n共候趙空壁逐利，\n則馳入趙壁，\n皆拔趙旗，\n立漢赤幟二千。\n\n趙軍已不勝，\n不能得信等，\n欲還歸壁，\n壁皆漢赤幟，\n而大驚，\n以為漢皆已得趙王將矣，\n兵遂亂，\n遁走，\n趙將雖斬之，\n不能禁也。\n\n於是漢兵大擊，\n大破虜趙軍，\n斬成安君泜水上，\n禽趙王歇。\n\n信乃令軍中毋殺廣武君，\n有能生得者購千金。\n於是有縛廣武君而致戲下者，\n信乃解其縛，\n東鄉坐，\n西鄉對，\n師事之。\n諸將效首虜，\n休畢賀，\n\n因問信曰：\n「兵法右倍山陵，\n前左水澤，\n今者將軍令臣等反背水陳，\n曰破趙會食，\n臣等不服。\n然竟以勝，\n此何術也？」\n\n信曰：\n「此在兵法，\n顧諸君不察耳。\n兵法不曰\n『陷之死地而後生，\n置之亡地而後存』？\n且信非得素拊循士大夫也，\n此所謂『驅市人而戰之』，\n\n其勢非置之死地，\n使人人自為戰；\n今予之生地，\n皆走，\n寧尚可得而用之乎！」\n諸將皆服曰：「善。\n非臣所及也。」\n\n於是信問廣武君曰：\n「僕欲北攻燕，\n東伐齊，\n何若而有功？」\n\n廣武君辭謝曰：\n「臣聞敗軍之將，\n不可以言勇，\n亡國之大夫，\n不可以圖存。\n今臣敗亡之虜，\n何足以權大事乎！」\n\n信曰：\n「僕聞之，\n百里奚居虞而虞亡，\n在秦而秦霸，\n非愚於虞而智於秦也，\n用與不用，\n聽與不聽也。\n誠令成安君聽足下計，\n若信者亦已為禽矣。\n\n以不用足下，\n故信得待耳。」\n因固問曰：\n「僕委心歸計，\n願足下勿辭。」\n\n廣武君曰：\n「臣聞智者千慮，\n必有一失；\n愚者千慮，\n必有一得。\n故曰『狂夫之言，\n聖人擇焉』。\n顧恐臣計未必足用，\n願效愚忠。\n\n夫成安君有百戰百勝之計，\n一旦而失之，\n軍敗鄗下，\n身死泜上。\n今將軍涉西河，\n虜魏王，\n禽夏說閼與，\n一舉而下井陘，\n不終朝破趙二十萬眾，\n誅成安君。\n\n名聞海內，\n威震天下，\n農夫莫不輟耕釋耒，\n褕衣甘食，\n傾耳以待命者，\n若此，\n將軍之所長也。\n\n然而眾勞卒罷，\n其實難用。\n今將軍欲舉倦獘之兵，\n頓之燕堅城之下，\n欲戰恐久力不能拔，\n情見勢屈，\n曠日糧竭，\n而弱燕不服，\n\n齊必距境以自彊也。\n燕齊相持而不下，\n則劉項之權未有所分也。\n若此者，\n將軍所短也。\n臣愚，\n竊以為亦過矣。\n故善用兵者不以短擊長，\n而以長擊短。」\n\n韓信曰：\n「然則何由？」\n廣武君對曰：「方今為將軍計，\n莫如案甲休兵，\n鎮趙撫其弧，\n百里之內，\n牛酒日至，\n以饗士大夫醳兵，\n北首燕路，\n\n而後遣辯士奉咫尺之書，\n暴其所長於燕，\n燕必不敢不聽從。\n燕已從，\n使諠言者東告齊，\n齊必從風而服，\n雖有智者，\n亦不知為齊計矣。\n\n如是，\n則天下事皆可圖也。\n兵固有先聲而後實者，\n此之謂也。」\n\n韓信曰：\n「善。」\n從其策，\n發使使燕，\n燕從風而靡。\n乃遣使報漢，\n因請立張耳為趙王，\n以鎮撫其國。\n漢王許之，\n乃立張耳為趙王。\n\n楚數使奇兵渡河擊趙，\n趙王耳、韓信往來救趙，\n因行定趙城邑，\n發兵詣漢。\n楚方急圍漢王於滎陽，\n漢王南出，\n之宛、葉閒，\n得黥布，\n走入成皋，\n楚又復急圍之。\n\n六月，\n漢王出成皋，\n東渡河，\n獨與滕公俱，\n從張耳軍脩武。\n至，\n宿傳舍。\n晨自稱漢使，\n馳入趙壁。\n\n張耳、韓信未起，\n即其臥內上奪其印符，\n以麾召諸將，\n易置之。\n信、耳起，\n乃知漢王來，\n大驚。\n\n漢王奪兩人軍，\n即令張耳備守趙地，\n拜韓信為相國，\n收趙兵未發者擊齊。\n\n信引兵東，\n未渡平原，\n聞漢王使酈食其已說下齊，\n韓信欲止。\n范陽辯士蒯通說信曰：\n「將軍受詔擊齊，\n而漢獨發閒使下齊，\n寧有詔止將軍乎？\n何以得毋行也！\n\n且酈生一士，\n伏軾掉三寸之舌，\n下齊七十餘城，\n將軍將數萬眾，\n歲餘乃下趙五十餘城，\n為將數歲，\n反不如一豎儒之功乎？」\n\n於是信然之，\n從其計，\n遂渡河。\n齊已聽酈生，\n即留縱酒，\n罷備漢守禦。\n信因襲齊歷下軍，\n遂至臨菑。\n\n齊王田廣以酈生賣己，\n乃亨之，\n而走高密，\n使使之楚請救。\n\n韓信已定臨菑，\n遂東追廣至高密西。\n楚亦使龍且將，\n號稱二十萬，\n救齊。\n\n齊王廣、龍且并軍與信戰，\n未合。\n人或說龍且曰：\n「漢兵遠鬭窮戰，\n其鋒不可當。\n齊、楚自居其地戰，\n兵易敗散。\n\n不如深壁，\n令齊王使其信臣招所亡城，\n亡城聞其王在，\n楚來救，\n必反漢。\n漢兵二千里客居，\n齊城皆反之，\n其勢無所得食，\n可無戰而降也。」\n\n龍且曰：\n「吾平生知韓信為人，\n易與耳。\n且夫救齊不戰而降之，\n吾何功？\n今戰而勝之，\n齊之半可得，\n何為止！」\n\n遂戰，\n與信夾濰水陳。\n韓信乃夜令人為萬餘囊，\n滿盛沙，\n壅水上流，\n引軍半渡，\n擊龍且，\n詳不勝，\n還走。\n\n龍且果喜曰：\n「固知信怯也。」\n遂追信渡水。\n\n信使人決壅囊，\n水大至。\n龍且軍大半不得渡，\n即急擊，\n殺龍且。\n龍且水東軍散走，\n齊王廣亡去。\n信遂追北至城陽，\n皆虜楚卒。\n\n漢四年，\n遂皆降平齊。\n使人言漢王曰：\n「齊偽詐多變，\n反覆之國也，\n南邊楚，\n不為假王以鎮之，\n其勢不定。\n願為假王便。」\n\n當是時，\n楚方急圍漢王於滎陽，\n韓信使者至，發書，\n漢王大怒，罵曰：\n「吾困於此，\n旦暮望若來佐我，\n乃欲自立為王！」\n\n張良、陳平躡漢王足，\n因附耳語曰：\n「漢方不利，\n寧能禁信之王乎？\n不如因而立，\n善遇之，\n使自為守。\n不然，\n變生。」\n\n漢王亦悟，\n因復罵曰：\n「大丈夫定諸侯，\n即為真王耳，\n何以假為！」\n乃遣張良往立信為齊王，\n徵其兵擊楚。\n\n楚已亡龍且，\n項王恐，\n使盱眙人武涉往說齊王信曰：\n「天下共苦秦久矣，\n相與戮力擊秦。\n秦已破，\n計功割地，\n分土而王之，\n以休士卒。\n\n今漢王復興兵而東，\n侵人之分，\n奪人之地，\n已破三秦，\n引兵出關，\n收諸侯之兵以東擊楚，\n其意非盡吞天下者不休，\n其不知厭足如是甚也。\n\n且漢王不可必，\n身居項王掌握中數矣，\n項王憐而活之，\n然得脫，\n輒倍約，\n復擊項王，\n其不可親信如此。\n\n今足下雖自以與漢王為厚交，\n為之盡力而兵，\n終為之所禽矣。\n足下所以得須臾至今者，\n以項王尚存也。\n\n當今二王之事，\n權在足下。\n足下右投則漢王勝，\n左投則項王勝。\n項王今日亡，\n則次取足下。\n足下與項王有故，\n何不反漢與楚連和，\n參分天下王之？\n\n今釋此時，\n而自必於漢以擊楚，\n且為智者固若此乎！」\n\n韓信謝曰：\n「臣事項王，\n官不過郎中，\n位不過執戟，\n言不聽，\n畫不用，\n故倍楚而歸漢。\n\n漢王授我上將軍印，\n予我數萬眾，\n解衣衣我，\n推食食我，\n言聽計用，\n故吾得以至於此。\n夫人深親信我，\n我倍之不祥，\n雖死不易。\n幸為信謝項王！」\n\n武涉已去，\n齊人蒯通知天下權在韓信，\n欲為奇策而感動之，\n以相人說韓信曰：\n「僕嘗受相人之術。」\n韓信曰：「先生相人何如？」\n\n對曰：\n「貴賤在於骨法，\n憂喜在於容色，\n成敗在於決斷，\n以此參之，\n萬不失一。」\n\n韓信曰：\n「善。\n先生相寡人何如？」\n對曰：「願少閒。」\n信曰：「左右去矣。」\n\n通曰：「相君之面，\n不過封侯，\n又危不安。\n相君之背，\n貴乃不可言。」\n韓信曰：「何謂也？」\n\n蒯通曰：\n「天下初發難也，\n俊雄豪桀建號壹呼，\n天下之士雲合霧集，\n魚鱗襍遝，\n熛至風起。\n當此之時，\n憂在亡秦而已。\n\n今楚漢分爭，\n使天下無罪之人肝膽塗地，\n父子暴骸骨於中野，\n不可勝數。\n楚人起彭城，\n轉鬭逐北，\n至於滎陽，\n乘利席卷，\n威震天下。\n\n然兵困於京、索之閒，\n迫西山而不能進者，\n三年於此矣。\n\n漢王將數十萬之眾，\n距鞏、雒，\n阻山河之險，\n一日數戰，\n無尺寸之功，\n折北不救，\n敗滎陽，\n傷成皋，\n遂走宛、葉之閒，\n此所謂智勇俱困者也。\n\n夫銳氣挫於險塞，\n而糧食竭於內府，\n百姓罷極怨望，\n容容無所倚。\n以臣料之，\n其勢非天下之賢聖固不能息天下之禍。\n\n當今兩主之命縣於足下。\n足下為漢則漢勝，\n與楚則楚勝。\n臣願披腹心，\n輸肝膽，\n效愚計，\n恐足下不能用也。\n\n誠能聽臣之計，\n莫若兩利而俱存之，\n參分天下，\n鼎足而居，\n其勢莫敢先動。\n\n夫以足下之賢聖，\n有甲兵之眾，\n據彊齊，\n從燕、趙，\n出空虛之地而制其後，\n因民之欲，\n西鄉為百姓請命，\n則天下風走而響應矣，\n孰敢不聽！\n\n割大弱彊，\n以立諸侯，\n諸侯已立，\n天下服聽而歸德於齊。\n案齊之故，\n有膠、泗之地，\n懷諸侯以德，\n深拱揖讓，\n則天下之君王相率而朝於齊矣。\n\n蓋聞天與弗取，\n反受其咎；\n時至不行，\n反受其殃。\n願足下孰慮之。」\n\n韓信曰：\n「漢王遇我甚厚，\n載我以其車，\n衣我以其衣，\n食我以其食。\n吾聞之，\n乘人之車者載人之患，\n衣人之衣者懷人之憂，\n食人之食者死人之事，\n吾豈可以鄉利倍義乎！」\n\n蒯生曰：「足下自以為善漢王，\n欲建萬世之業，\n臣竊以為誤矣。\n始常山王、成安君為布衣時，\n相與為刎頸之交，\n後爭張黶、陳澤之事，\n二人相怨。\n\n常山王背項王，\n奉項嬰頭而竄，\n逃歸於漢王。\n漢王借兵而東下，\n殺成安君泜水之南，\n頭足異處，\n卒為天下笑。\n此二人相與，\n天下至驩也。\n\n然而卒相禽者，何也？\n患生於多欲而人心難測也。\n\n今足下欲行忠信以交於漢王，\n必不能固於二君之相與也，\n而事多大於張黶、陳澤。\n故臣以為足下必漢王之不危己，\n亦誤矣。\n\n大夫種、范蠡存亡越，\n霸句踐，\n立功成名而身死亡。\n野獸已盡而獵狗亨。\n夫以交友言之，\n則不如張耳之與成安君者也；\n以忠信言之，\n則不過大夫種、范蠡之於句踐也。\n\n此二人者，\n足以觀矣。\n願足下深慮之。\n\n且臣聞勇略震主者身危，\n而功蓋天下者不賞。\n\n臣請言大王功略：\n足下涉西河，\n虜魏王，\n禽夏說，\n引兵下井陘，\n誅成安君，\n徇趙，\n脅燕，\n定齊，\n\n南摧楚人之兵二十萬，\n東殺龍且，\n西鄉以報，\n此所謂功無二於天下，\n而略不世出者也。\n\n今足下戴震主之威，\n挾不賞之功，\n歸楚，\n楚人不信；\n歸漢，\n漢人震恐：\n足下欲持是安歸乎？\n夫勢在人臣之位而有震主之威，\n名高天下，\n竊為足下危之。」\n\n韓信謝曰：\n「先生且休矣，\n吾將念之。」\n\n後數日，\n蒯通復說曰：\n「夫聽者事之候也，\n計者事之機也，\n聽過計失而能久安者，\n鮮矣。\n聽不失一二者，\n不可亂以言；\n計不失本末者，\n不可紛以辭。\n\n夫隨廝養之役者，\n失萬乘之權；\n守儋石之祿者，\n闕卿相之位。\n\n故知者決之斷也，\n疑者事之害也，\n審豪氂之小計，\n遣天下之大數，\n智誠知之，\n決弗敢行者，\n百事之禍也。\n\n故曰『猛虎之猶豫，\n不若蜂蠆之致螫；\n騏驥之跼躅，\n不如駑馬之安步；\n孟賁之狐疑，\n不如庸夫之必致至也；\n雖有舜禹之智，\n吟而不言，\n不如瘖聾之指麾也』。\n此言貴能行之。\n\n夫功者難成而易敗，\n時者難得而易失也。\n時乎時，\n不再來。\n願足下詳察之。」\n\n韓信猶豫不忍倍漢，\n又自以為功多，\n漢終不奪我齊，\n遂謝蒯通，\n蒯通說不聽，\n已詳狂為巫。\n\n漢王之困固陵，\n用張良計，\n召齊王信，\n遂將兵會垓下。\n項羽已破，\n高祖襲奪齊王軍。\n\n漢五年正月，\n徙齊王信為楚王，\n都下邳。\n\n信至國，\n召所從食漂母，\n賜千金。\n及下鄉南昌亭長，\n賜百錢，\n曰：\n「公，\n小人也，\n為德不卒。」\n\n召辱己之少年令出胯下者以為楚中尉。\n告諸將相曰：\n「此壯士也。\n方辱我時，\n我寧不能殺之邪？\n殺之無名，\n故忍而就於此。」\n\n項王亡將鍾離眜家在伊盧，\n素與信善。\n項王死後，\n亡歸信。\n漢王怨眜，\n聞其在楚，\n詔楚捕眜。\n信初之國，\n行縣邑，\n陳兵出入。\n\n漢六年，\n人有上書告楚王信反。\n高帝以陳平計，\n天子巡狩會諸侯，\n南方有雲夢，\n發使告諸侯會陳：\n「吾將游雲夢。」\n實欲襲信，\n信弗知。\n高祖且至楚，\n信欲發兵反，\n自度無罪，\n欲謁上，\n恐見禽。\n人或說信曰：\n「斬眜謁上，\n上必喜，\n無患。」\n\n信見眜計事。\n眛曰：\n「漢所以不擊取楚，\n以眜在公所。\n若欲捕我以自媚於漢，\n吾今日死，\n公亦隨手亡矣。」\n乃罵信曰：\n「公非長者！」\n卒自剄。\n\n信持其首，\n謁高祖於陳。\n上令武士縛信，\n載後車。\n\n信曰：「果若人言，\n『狡兔死，\n良狗亨；\n高鳥盡，\n良弓藏；\n敵國破，\n謀臣亡。』\n天下已定，\n我固當亨！」\n\n上曰：「人告公反。」\n遂械繫信。\n至雒陽，\n赦信罪，\n以為淮陰侯。\n\n信知漢王畏惡其能，\n常稱病不朝從。\n信由此日夜怨望，\n居常鞅鞅，\n羞與絳、灌等列。\n\n信嘗過樊將軍噲，\n噲跪拜送迎，\n言稱臣，\n曰：\n「大王乃肯臨臣！」\n信出門，\n笑曰：\n「生乃與噲等為伍！」\n\n上常從容與信言諸將能不，\n各有差。\n上問曰：「如我能將幾何？」\n信曰：「陛下不過能將十萬。」\n上曰：\n「於君何如？」\n曰：\n「臣多多而益善耳。」\n\n上笑曰：「多多益善，\n何為為我禽？」\n信曰：「陛下不能將兵，\n而善將將，\n此乃信之所以為陛下禽也。\n且陛下所謂天授，\n非人力也。」\n\n陳豨拜為鉅鹿守，\n辭於淮陰侯。\n淮陰侯挈其手，\n辟左右與之步於庭，\n仰天歎曰：\n「子可與言乎？\n欲與子有言也。」\n豨曰：「唯將軍令之。」\n\n淮陰侯曰：\n「公之所居，\n天下精兵處也；\n而公，\n陛下之信幸臣也。\n\n人言公之畔，\n陛下必不信；\n再至，\n陛下乃疑矣；\n三至，\n必怒而自將。\n吾為公從中起，\n天下可圖也。」\n\n陳豨素知其能也，\n信之，\n曰：「謹奉教！」\n\n漢十年，\n陳豨果反。\n上自將而往，\n信病不從。\n陰使人至豨所，\n曰：\n「弟舉兵，\n吾從此助公。」\n信乃謀與家臣夜詐詔諸官徒奴，\n欲發以襲呂后、太子。\n\n部署已定，\n待豨報。\n其舍人得罪於信，\n信囚，\n欲殺之。\n舍人弟上變，\n告信欲反狀於呂后。\n\n呂后欲召，\n恐其黨不就，\n乃與蕭相國謀，\n詐令人從上所來，\n言豨已得死，\n列侯群臣皆賀。\n相國紿信曰：\n「雖疾，\n彊入賀。」\n信入，\n\n呂后使武士縛信，\n斬之長樂鍾室。\n信方斬，\n曰：\n「吾悔不用蒯通之計，\n乃為兒女子所詐，\n豈非天哉！」\n遂夷信三族。\n\n高祖已從豨軍來，\n至，\n見信死，\n且喜且憐之，\n問：\n「信死亦何言？」\n呂后曰：\n「信言恨不用蒯通計。」\n\n高祖曰：「是齊辯士也。」\n乃詔齊捕蒯通，\n蒯通至，\n上曰：\n「若教淮陰侯反乎？」\n\n對曰：「然，\n臣固教之。\n豎子不用臣之策，\n故令自夷於此。\n如彼豎子用臣之計，\n陛下安得而夷之乎！」\n上怒曰：「亨之。」\n\n通曰：\n「嗟乎，冤哉亨也！」\n上曰：\n「若教韓信反，\n何冤？」\n\n對曰：\n「秦之綱絕而維弛，\n山東大擾，\n異姓並起，\n英俊烏集。\n秦失其鹿，\n天下共逐之，\n\n於是高材疾足者先得焉。\n蹠之狗吠堯，\n堯非不仁，\n狗因吠非其主。\n當是時，\n臣唯獨知韓信，\n非知陛下也。\n且天下銳精持鋒欲為陛下所為者甚眾，\n顧力不能耳。\n又可盡亨之邪？」\n\n高帝曰：「置之。」\n乃釋通之罪。\n\n太史公曰：\n吾如淮陰，\n淮陰人為余言，\n韓信雖為布衣時，\n其志與眾異。\n其母死，\n貧無以葬，\n然乃行營高敞地，\n令其旁可置萬家。\n\n余視其母冢，\n良然。假令韓信學道謙讓，\n不伐己功，\n不矜其能，\n則庶幾哉，\n於漢家勳可以比周、召、太公之徒，\n後世血食矣。\n\n不務出此，\n而天下已集，\n乃謀畔逆，\n夷滅宗族，\n不亦宜乎！\n\n5.33《韓信盧綰列傳第三十三》\n\n韓王信者，\n故韓襄王孼孫也，\n長八尺五寸。\n及項梁之立楚後懷王也，\n燕、齊、趙、魏皆已前王，\n唯韓無有後，\n故立韓諸公子橫陽君成為韓王，\n欲以撫定韓故地。\n項梁敗死定陶，\n成犇懷王。\n\n沛公引兵擊陽城，\n使張良以韓司徒降下韓故地，\n得信，\n以為韓將，\n將其兵從沛公入武關。\n\n沛公立為漢王，\n韓信從入漢中，\n迺說漢王曰：\n「項王王諸將近地，\n而王獨遠居此，\n此左遷也。\n士卒皆山東人，\n跂而望歸，\n及其鋒東鄉，\n可以爭天下。」\n\n漢王還定三秦，\n迺許信為韓王，\n先拜信為韓太尉，\n將兵略韓地。\n\n項籍之封諸王皆就國，\n韓王成以不從無功，\n不遣就國，\n更以為列侯。\n及聞漢遣韓信略韓地，\n迺令故項籍游吳時吳令鄭昌為韓王以距漢。\n\n漢二年，\n韓信略定韓十餘城。\n漢王至河南，\n韓信急擊韓王昌陽城。\n昌降，\n漢王迺立韓信為韓王，\n常將韓兵從。\n\n三年，\n漢王出滎陽，\n韓王信、周苛等守滎陽。\n及楚敗滎陽，\n信降楚，\n已而得亡，\n復歸漢，\n漢復立以為韓王，\n竟從擊破項籍，\n天下定。\n\n五年春，\n遂與剖符為韓王，\n王潁川。\n\n明年春，\n上以韓信材武，\n所王北近鞏、洛，\n南迫宛、葉，\n東有淮陽，\n皆天下勁兵處，\n迺詔徙韓王信王太原以北，\n備禦胡，\n都晉陽。\n\n信上書曰：\n「國被邊，\n匈奴數入，\n晉陽去塞遠，\n請治馬邑。」\n上許之，\n信乃徙治馬邑。\n\n秋，\n匈奴冒頓大圍信，\n信數使使胡求和解。\n漢發兵救之，\n疑信數閒使，\n有二心，\n使人責讓信。\n\n信恐誅，\n因與匈奴約共攻漢，\n反，以馬邑降胡，\n擊太原。\n\n七年冬，\n上自往擊，\n破信軍銅鞮，\n斬其將王喜。\n信亡走匈奴。\n（其將白土人曼丘臣、王黃等立趙苗裔趙利為王，\n復收信敗散兵，\n而與信及冒頓謀攻漢。\n\n匈奴使左右賢王將萬餘騎與王黃等屯廣武以南，\n至晉陽，\n與漢兵戰，\n漢大破之，\n追至于離石，\n復破之。\n匈奴復聚兵樓煩西北，\n漢令車騎擊破匈奴。\n\n匈奴常敗走，\n漢乘勝追北，\n聞冒頓居代上谷，\n高皇帝居晉陽，\n使人視冒頓，\n還報曰「可擊」。\n上遂至平城。\n上出白登，\n\n匈奴騎圍上，\n上乃使人厚遣閼氏。\n閼氏乃說冒頓曰：\n「今得漢地，\n猶不能居；\n且兩主不相戹。」\n\n居七日，\n胡騎稍引去。\n時天大霧，\n漢使人往來，\n胡不覺。\n\n護軍中尉陳平言上曰：\n「胡者全兵，\n請令彊弩傅兩矢外嚮，\n徐行出圍。」\n入平城，\n漢救兵亦到，\n胡騎遂解去。\n漢亦罷兵歸。\n韓信為匈奴將兵來擊邊。\n\n漢十年，\n信令王黃等說誤陳豨。\n十一年春，\n故韓王信復與胡騎入居參合，\n距漢。\n\n漢使柴將軍擊之，\n遺信書曰：\n「陛下寬仁，\n諸侯雖有畔亡，\n而復歸，\n輒復故位號，\n不誅也。\n大王所知。\n今王以敗亡走胡，\n非有大罪，\n急自歸！」\n\n韓王信報曰：\n「陛下擢僕起閭巷，\n南面稱孤，\n此僕之幸也。\n滎陽之事，\n僕不能死，\n囚於項籍，\n此一罪也。\n\n及寇攻馬邑，\n僕不能堅守，\n以城降之，\n此二罪也。\n今反為寇將兵，\n與將軍爭一旦之命，\n此三罪也。\n夫種、蠡無一罪，\n身死亡；\n\n今僕有三罪於陛下，\n而欲求活於世，\n此伍子胥所以僨於吳也。\n今僕亡匿山谷閒，\n旦暮乞貸蠻夷，\n僕之思歸，如痿人不忘起，\n盲者不忘視也，\n勢不可耳。」\n\n遂戰。\n柴將軍屠參合，\n斬韓王信。\n\n信之入匈奴，\n與太子俱；\n及至穨當城，\n生子，\n因名曰穨當。\n韓太子亦生子，\n命曰嬰。\n至孝文十四年，\n穨當及嬰率其眾降漢。\n\n漢封穨當為弓高侯，\n嬰為襄城侯。\n吳楚軍時，\n弓高侯功冠諸將。\n傳子至孫，\n孫無子，\n失侯。\n嬰孫以不敬失侯。\n\n穨當孼孫韓嫣，\n貴幸，\n名富顯於當世。\n其弟說，\n再封，\n數稱將軍，\n卒為案道侯。\n\n子代，\n歲餘法死。\n後歲餘，\n說孫曾拜為龍頟侯，\n續說後。\n\n盧綰者，\n豐人也，\n與高祖同里。\n盧綰親與高祖太上皇相愛，\n及生男，\n高祖、盧綰同日生，\n里中持羊酒賀兩家。\n及高祖、盧綰壯，\n俱學書，\n又相愛也。\n\n里中嘉兩家親相愛，\n生子同日，\n壯又相愛，\n復賀兩家羊酒。\n\n高祖為布衣時，\n有吏事辟匿，\n盧綰常隨出入上下。\n及高祖初起沛，\n盧綰以客從，\n入漢中為將軍，\n常待中。\n\n從東擊項籍，\n以太尉常從，\n出入臥內，\n衣被飲食賞賜，\n群臣莫敢望，\n雖蕭曹等，\n特以事見禮，\n至其親幸，\n莫及盧綰。\n\n綰封為長安侯。\n長安，\n故咸陽也。\n\n漢五年冬，\n以破項籍，\n迺使盧綰別將，\n與劉賈擊臨江王共尉，\n破之。\n七月還，\n從擊燕王臧荼，\n臧荼降。\n\n高祖已定天下，\n諸侯非劉氏而王者七人。\n欲王盧綰，\n為群臣觖望。\n及虜臧荼，\n迺下詔諸將相列侯，\n擇群臣有功者以為燕王。\n\n群臣知上欲王盧綰，\n皆言曰：\n「太尉長安侯盧綰常從平定天下，\n功最多，\n可王燕。」\n詔許之。\n漢五年八月，\n迺立盧綰為燕王。\n諸侯王得幸莫如燕王。\n\n漢十一年秋，\n陳豨反代地，\n高祖如邯鄲擊豨兵，\n燕王綰亦擊其東北。\n當是時，\n陳豨使王黃求救匈奴。\n燕王綰亦使其臣張勝於匈奴，\n言豨等軍破。\n\n張勝至胡，\n故燕王臧荼子衍出亡在胡，\n見張勝曰：\n「公所以重於燕者，\n以習胡事也。\n燕所以久存者，\n以諸侯數反，\n兵連不決也。\n\n今公為燕欲急滅豨等，\n豨等已盡，\n次亦至燕，\n公等亦且為虜矣。\n公何不令燕且緩陳豨而與胡和？\n事寬，\n得長王燕；\n即有漢急，\n可以安國。」\n\n張勝以為然，\n迺私令匈奴助豨等擊燕。\n燕王綰疑張勝與胡反，\n上書請族張勝。\n勝還，\n具道所以為者。\n\n燕王寤，\n迺詐論它人，\n脫勝家屬，\n使得為匈奴閒，\n而陰使范齊之陳豨所，\n欲令久亡，\n連兵勿決。\n\n漢十二年，\n東擊黥布，\n豨常將兵居代，\n漢使樊噲擊斬豨。\n其裨將降，\n言燕王綰使范齊通計謀於豨所。\n高祖使使召盧綰，\n綰稱病。\n上又使辟陽侯審食其、御史大夫趙堯往迎燕王，\n因驗問左右。\n\n綰愈恐，\n閉匿，\n謂其幸臣曰：\n「非劉氏而王，\n獨我與長沙耳。\n往年春，\n漢族淮陰，\n夏，\n誅彭越，\n皆呂后計。\n\n今上病，\n屬任呂后。\n呂后婦人，\n專欲以事誅異姓王者及大功臣。」\n\n迺遂稱病不行。\n其左右皆亡匿。\n語頗泄，\n辟陽侯聞之，\n歸具報上，\n上益怒。\n又得匈奴降者，\n降者言張勝亡在匈奴，\n為燕使。\n\n於是上曰：「盧綰果反矣！」\n使樊噲擊燕。\n燕王綰悉將其宮人家屬騎數千居長城下，\n候伺，\n幸上病愈，\n自入謝。\n\n四月，\n高祖崩，\n盧綰遂將其眾亡入匈奴，\n匈奴以為東胡盧王。\n綰為蠻夷所侵奪，\n常思復歸。\n居歲餘，\n死胡中。\n\n高后時，\n盧綰妻子亡降漢，\n會高后病，\n不能見，\n舍燕邸，\n為欲置酒見之。\n高后竟崩，\n不得見。\n盧綰妻亦病死。\n\n孝景中六年，\n盧綰孫他之，\n以東胡王降，\n封為亞谷侯。\n\n陳豨者，\n宛朐人也，\n不知始所以得從。\n及高祖七年冬，\n韓王信反，\n入匈奴，\n上至平城還，\n迺封豨為列侯，\n以趙相國將監趙、代邊兵，\n邊兵皆屬焉。\n\n豨常告歸過趙，\n趙相周昌見豨賓客隨之者千餘乘，\n邯鄲官舍皆滿。\n豨所以待賓客布衣交，\n皆出客下。\n\n豨還之代，\n周昌迺求入見。\n見上，\n具言豨賓客盛甚，\n擅兵於外數歲，\n恐有變。\n上乃令人覆案豨客居代者財物諸不法事，\n多連引豨。\n豨恐，\n陰令客通使王黃、曼丘臣所。\n\n及高祖十年七月，\n太上皇崩，\n使人召豨，\n豨稱病甚。\n九月，\n遂與王黃等反，\n自立為代王，\n劫略趙、代。\n\n上聞，\n迺赦趙、代吏人為豨所詿誤劫略者，\n皆赦之。\n上自往，\n至邯鄲，\n喜曰：\n「豨不南據漳水，\n北守邯鄲，\n知其無能為也。」\n\n趙相奏斬常山守、尉，\n曰：「常山二十五城，\n豨反，亡其二十城。」\n上問曰：「守、尉反乎？」\n對曰：「不反。」\n\n上曰：「是力不足也。」\n赦之，\n復以為常山守、尉。\n上問周昌曰：「趙亦有壯士可令將者乎？」\n\n對曰：\n「有四人。」\n四人謁，\n上謾罵曰：「豎子能為將乎？」\n\n四人慚伏。\n上封之各千戶，\n以為將。\n左右諫曰：\n「從入蜀、漢，\n伐楚，\n功未徧行，\n今此何功而封？」\n\n上曰：「非若所知！\n陳豨反，\n邯鄲以北皆豨有，\n吾以羽檄徵天下兵，\n未有至者，\n今唯獨邯鄲中兵耳。\n吾胡愛四千戶封四人，\n不以慰趙子弟！」\n\n皆曰：\n「善。」\n於是上曰：\n「陳豨將誰？」\n曰：「王黃、曼丘臣，\n皆故賈人。」\n上曰：「吾知之矣。」\n迺各以千金購黃、臣等。\n\n十一年冬，\n漢兵擊斬陳豨將侯敞、王黃於曲逆下，\n破豨將張春於聊城，\n斬首萬餘。\n太尉勃入定太原、代地。\n\n十二月，\n上自擊東垣，\n東垣不下，\n卒罵上；\n東垣降，\n卒罵者斬之，\n不罵者黥之。\n更命東垣為真定。\n\n王黃、曼兵臣其麾下受購賞之，\n皆生得，\n以故陳豨軍遂敗。\n\n上還至洛陽。\n上曰：\n「代居常山北，\n趙迺從山南有之，\n遠。」\n迺立子恆為代王，\n都中都，\n代、鴈門皆屬代。\n\n高祖十二年冬，\n樊噲軍卒追斬豨於靈丘。\n\n太史公曰：\n韓信、盧綰非素積德累善之世，\n徼一時權變，\n以詐力成功，\n遭漢初定，\n故得列地，\n南面稱孤。\n\n內見疑彊大，\n外倚蠻貊以為援，\n是以日疏自危，\n事窮智困，\n卒赴匈奴，\n豈不哀哉！\n\n陳豨，\n梁人，\n其少時數稱慕魏公子；\n及將軍守邊，\n招致賓客而下士，\n名聲過實。\n\n周昌疑之，\n疵瑕頗起，\n懼禍及身，\n邪人進說，\n遂陷無道。\n於戲悲夫！\n夫計之生孰成敗於人也深矣！\n\n5.34《田儋列傳第三十四》\n\n田儋者，\n狄人也，\n故齊王田氏族也。\n儋從弟田榮，\n榮弟田橫，\n皆豪，\n宗彊，\n能得人。\n\n陳涉之初起王楚也，\n使周市略定魏地，\n北至狄，\n狄城守。\n\n田儋詳為縛其奴，\n從少年之廷，\n欲謁殺奴。\n見狄令，\n因擊殺令，\n而召豪吏子弟曰：\n「諸侯皆反秦自立，\n齊，\n古之建國，\n儋，\n田氏，\n當王。」\n\n遂自立為齊王，\n發兵以擊周市。\n周市軍還去，\n田儋因率兵東略定齊地。\n\n秦將章邯圍魏王咎於臨濟，\n急。\n魏王請救於齊，\n齊王田儋將兵救魏。\n章邯夜銜枚擊，\n大破齊、魏軍，\n殺田儋於濟下。\n儋弟田榮收儋餘兵東走東阿。\n\n齊人聞王田儋死，\n迺立故齊王建之弟田假為齊王，\n田角為相，\n田閒為將，\n以距諸侯。\n\n田榮之走東阿，\n章邯追圍之。\n項梁聞田榮之急，\n迺引兵擊破章邯軍東阿下。\n章邯走而西，\n項梁因追之。\n而田榮怒齊之立假，\n迺引兵歸，\n擊逐齊王假。\n\n假亡走楚。\n齊相角亡走趙；\n角弟田閒前求救趙，\n因留不敢歸。\n\n田榮乃立田儋子市為齊王，\n榮相之，\n田橫為將，\n平齊地。\n\n項梁既追章邯，\n章邯兵益盛，\n項梁使使告趙、齊，\n發兵共擊章邯。\n田榮曰：\n「使楚殺田假，\n趙殺田角、田閒，\n迺肯出兵。」\n\n楚懷王曰：\n「田假與國之王，\n窮而歸我，\n殺之不義。」\n趙亦不殺田角、田閒以市於齊。\n\n齊曰：「蝮螫手則斬手，\n螫足則斬足。\n何者，\n為害於身也。\n今田假、田角、田閒於楚、趙，\n非直手足戚也，\n何故不殺？\n且秦復得志於天下，\n則齮齕用事者墳墓矣。」\n\n楚、趙不聽，\n齊亦怒，\n終不肯出兵。\n章邯果敗殺項梁，\n破楚兵，\n楚兵東走，\n而章邯渡河圍趙於鉅鹿。\n項羽往救趙，\n由此怨田榮。\n\n項羽既存趙，\n降章邯等，\n西屠咸陽，\n滅秦而立侯王也，\n迺徙齊王田市更王膠東，\n治即墨。\n齊將田都從共救趙，\n因入關，\n故立都為齊王，\n治臨淄。\n\n故齊王建孫田安，\n項羽方渡河救趙，\n田安下濟北數城，\n引兵降項羽，\n項羽立田為濟北王，\n治博陽。\n田榮以負項梁不肯出兵助楚、趙攻秦，\n故不得王；\n\n趙將陳餘亦失職，\n不得王：\n二人俱怨項王。\n項王既歸，\n諸侯各就國，\n田榮使人將兵助陳餘，\n令反趙地，\n而榮亦發兵以距擊田都，\n田都亡走楚。\n\n田榮留齊王市，\n無令之膠東。\n市之左右曰：\n「項王彊暴，\n而王當之膠東，\n不就國，\n必危。」\n\n市懼，\n迺亡就國。\n田榮怒，\n追擊殺齊王市於即墨，\n還攻殺濟北王安。\n於是田榮迺自立為齊王，\n盡并三齊之地。\n\n項王聞之，\n大怒，\n迺北伐齊。\n齊王田榮兵敗，\n走平原，\n平原人殺榮。\n\n項王遂燒夷齊城郭，\n所過者盡屠之。\n齊人相聚畔之。\n榮弟橫，\n收齊散兵，\n得數萬人，\n反擊項羽於城陽。\n\n而漢王率諸侯敗楚，\n入彭城。\n\n項羽聞之，\n迺醳齊而歸，\n擊漢於彭城，\n因連與漢戰，\n相距滎陽。\n以故田橫復得收齊城邑，\n立田榮子廣為齊王，\n而橫相之，\n專國政，\n政無巨細皆斷於相。\n\n橫定齊三年，\n漢王使酈生往說下齊王廣及其相國橫。\n橫以為然，\n解其歷下車。\n漢將韓信引兵且東擊齊。\n\n齊初使華無傷、田解軍於歷下以距漢，\n漢使至，\n迺罷守戰備，\n縱酒，\n且遣使與漢平。\n漢將韓信已平趙、燕，\n用蒯通計，\n度平原，\n襲破齊歷下車，\n因人臨淄。\n\n齊王廣、相橫怒，\n以酈生賣己，\n而亨酈生。\n\n齊王廣東走高密，\n相橫走博，陽，\n守相田光城陽，\n將軍田既軍於膠東。\n楚使龍且救齊，\n齊王與合軍高密。\n漢將韓信與曹參破殺龍且，\n虜齊王廣。\n\n漢將灌嬰追得齊守相田光。\n陽，\n至博，而橫聞齊王死，\n自立為齊王，\n還擊嬰，\n嬰敗橫之軍於嬴下。\n田橫亡走梁，\n歸彭越。\n\n彭越是時居梁地，\n中立，\n且為漢，\n且為楚。\n韓信已殺龍且，\n因令曹參進兵破殺田既於膠東，\n使灌嬰破殺齊將田吸於千乘。\n韓信遂平齊，\n乞自立為齊假王，\n漢因而立之。\n\n後歲餘，\n漢滅項籍，\n漢王立為皇帝，\n以彭越為梁王。\n田橫懼誅，\n而與其徒屬五百餘人入海，\n居島中。\n\n高帝聞之，\n以為田橫兄弟本定齊，\n齊人賢者多附焉，\n今在海中不收，\n後恐為亂，\n迺使使赦田橫罪而召之。\n\n田橫因謝曰：\n「臣亨陛下之使酈生，\n今聞其弟酈商為漢將而賢，\n臣恐懼，\n不敢奉詔，\n請為庶人，\n守海島中。」\n\n使還報，\n高皇帝迺詔衛尉酈商曰：\n「齊王田橫即至，\n人馬從者敢動搖者致族夷！」\n\n迺復使使持節具告以詔商狀，\n曰：\n「田橫來，\n大者王，\n小者迺侯耳；\n不來，\n且舉兵加誅焉。」\n田橫迺與其客二人乘傳詣雒陽。\n\n未至三十里，\n至尸鄉廄置，\n橫謝使者曰：\n「人臣見天子當洗沐。」\n止留。\n謂其客曰：\n「橫始與漢王俱南面稱孤，\n今漢王為天子，\n而橫迺為亡虜而北面事之，\n其恥固已甚矣。\n\n且吾亨人之兄，\n與其弟並肩而事其主，\n縱彼畏天子之詔，\n不敢動我，\n我獨不愧於心乎？\n且陛下所以欲見我者，\n不過欲一見吾面貌耳。\n\n今陛下在洛陽，\n今斬吾頭，\n馳三十里閒，\n形容尚未能敗，\n猶可觀也。」\n遂自剄，\n令客奉其頭，\n從使者馳奏之高帝。\n\n高帝曰：\n「嗟乎，\n有以也夫！\n起自布衣，\n兄弟三人更王，\n豈不賢乎哉！」\n為之流涕，\n而拜其二客為都尉，\n發卒二千人，\n以王者禮葬田橫。\n\n既葬，\n二客穿其冢旁孔，\n皆自剄，\n下從之。\n高帝聞之，\n迺大驚，\n以田棋之客皆賢。\n吾聞其餘尚五百人在海中，\n使使召之。\n\n至則聞田橫死，\n亦皆自殺。\n於是迺知田橫兄弟能得士也。\n\n太史公曰：\n甚矣蒯通之謀，\n亂齊驕淮陰，\n其卒亡此兩人！\n蒯通者，\n善為長短說，\n論戰國之權變，\n為八十一首。\n\n通善齊人安期生，\n安期生嘗干項羽，\n項羽不能用其筴。\n已而項羽欲封此兩人，\n兩人終不肯受，\n亡去。\n\n田橫之高節，\n賓客慕義而從橫死，\n豈非至賢！\n余因而列焉。\n不無善畫者，\n莫能圖，\n何哉？\n\n5.35《樊酈滕灌列傳第三十五》\n\n舞陽侯樊噲者，\n沛人也。\n以屠狗為事，\n與高祖俱隱。\n\n初從高祖起豐，\n攻下沛。\n高祖為沛公，\n以噲為舍人。\n從攻胡陵、方與，\n還守豐，\n擊泗水監豐下，\n破之。\n\n復東定沛，\n破泗水守薛西。\n與司馬戰碭東，\n卻敵，\n斬首十五級，\n賜爵國大夫。\n常從，\n沛公擊章邯軍濮陽，\n攻城先登，\n斬首二十三級，\n賜爵列大夫。\n\n復常從，\n從攻城陽，\n先登。\n下戶牖，\n破李由軍，\n斬首十六級，\n賜上閒爵。\n從攻圍東郡守尉於成武，\n卻敵，\n斬首十四級，\n捕虜十一人，\n賜爵五大夫。\n\n從擊秦軍，\n出亳南。\n河閒守軍於杠里，\n破之。\n擊破趙賁軍開封北，\n以卻敵先登，\n斬候一人，\n首六十八級，\n捕虜二十七人，\n賜爵卿。\n\n從攻破楊熊軍於曲遇。\n攻宛陵，\n先登，\n斬首八級，\n捕虜四十四人，\n賜爵封號賢成君。\n從攻長社、轘轅，\n絕河津，\n東攻秦軍於尸，\n南攻秦軍於犨。\n破南陽守齮於陽城。\n\n東攻宛城，\n先登。\n西至酈，\n以卻敵，\n斬首二十四級，\n捕虜四十人，\n賜重封。\n攻武關，\n至霸上，\n斬都尉一人，\n首十級，\n捕虜百四十六人，\n降卒二千九百人。\n\n項羽在戲下，\n欲攻沛公。\n沛公從百餘騎因項伯面見項羽，\n謝無有閉關事。\n項羽既饗軍士，\n中酒，\n亞父謀欲殺沛公，\n令項莊拔劍舞坐中，\n欲擊沛公，\n項伯常肩屏蔽之。\n\n時獨沛公與張良得入坐，\n樊噲在營外，\n聞事急，\n乃持鐵盾入到營。\n營衛止噲，\n噲直撞入，\n立帳下。\n\n項羽目之，\n問為誰。\n張良曰：\n「沛公參乘樊噲。」\n項羽曰：\n「壯士。」\n\n賜之卮酒彘肩。\n噲既飲酒，\n拔劍切肉食，\n盡之。\n項羽曰：\n「能復飲乎？」\n\n噲曰：\n「臣死且不辭，\n豈特卮酒乎！\n且沛公先入定咸陽，\n暴師霸上，\n以待大王。\n大王今日至，\n聽小人之言，\n與沛公有隙，\n臣恐天下解，\n心疑大王也。」\n項羽默然。\n沛公如廁，\n麾樊噲去。\n\n既出，\n沛公留車騎，\n獨騎一馬，\n與樊噲等四人步從，\n從閒道山下歸走霸上軍，\n而使張良謝項羽。\n項羽亦因遂已，\n無誅沛公之心矣。\n是日微樊噲犇入營譙讓項羽，\n沛公事幾殆。\n\n明日，\n項羽入屠咸陽，\n立沛公為漢王。\n漢王賜噲爵為列侯，\n號臨武侯。\n遷為郎中，\n從入漢中。\n\n還定三秦，\n別擊西丞白水北，\n雍輕車騎於雍南，\n破之。\n從攻雍、斄城，\n先登。擊章平軍好畤，\n攻城，\n先登陷陣，\n斬縣令丞各一人，\n首十一級，\n虜二十人，\n遷郎中騎將。\n\n從擊秦車騎壤東，\n卻敵，\n遷為將軍。\n攻趙賁，\n下郿、\n槐里、\n柳中、咸陽；\n灌廢丘，\n最。\n\n至櫟陽，\n賜食邑杜之樊鄉。\n從攻項籍，\n屠煮棗。\n擊破王武、程處軍於外黃。\n攻鄒、\n薛。\n魯、瑕丘、項羽敗漢王於彭城，\n盡復取魯、梁地。\n噲還至滎陽，\n益食平陰二千戶，\n以將軍守廣武。\n\n一歲，\n項羽引而東。\n從高祖擊項籍，\n下陽夏，\n虜楚周將軍卒四千人。\n圍項籍於陳，\n大破之。\n屠胡陵。\n\n項籍既死，\n漢王為帝，\n以噲堅守戰有功，\n益食八百戶。\n從高帝攻反燕王臧荼，\n虜荼，\n定燕地。\n楚王韓信反，\n噲從至陳，\n取信，\n定楚。\n\n更賜爵列侯，\n與諸侯剖符，\n世世勿絕，\n食舞陽，\n號為舞陽侯，\n除前所食。\n\n以將軍從高祖攻反韓王信於代。\n自霍人以往至雲中，\n與絳侯等共定之，\n益食千五百戶。\n因擊陳豨與曼丘臣軍，\n戰襄國，\n破柏人，\n先登，\n降定清河、常山凡二十七縣，\n殘東垣，\n遷為左丞相。\n破得綦毋卬、\n尹潘軍於無終、廣昌。\n破豨別將胡人王黃軍代南，\n因擊韓信軍於參合。\n\n軍所將卒斬韓信，\n破豨胡騎橫谷，\n斬將軍趙既，\n虜代丞相馮梁、守孫奮、\n大將王黃、將軍、\n太卜太僕解福等十人。\n與諸將共定代鄉邑七十三。\n其後燕王盧綰反，\n噲以相國擊盧綰，\n破其丞相抵薊南，\n定燕地，\n凡縣十八，\n鄉邑五十一。\n\n益食邑千三百戶，\n定食舞陽五千四百戶。\n從，\n斬首百七十六級，\n虜二百八十八人。\n別，\n破軍七，\n下城五，\n定郡六，\n縣五十二，\n得丞相一人，\n將軍十二人，\n二千石已下至三百石十一人。\n\n噲以呂后女弟呂須為婦，\n生子伉，\n故其比諸將最親。\n\n先黥布反時，\n高祖嘗病甚，\n惡見人，\n臥禁中，\n詔戶者無得入群臣。\n群臣絳、灌等莫敢入。\n十餘日，\n噲乃排闥直入，\n大臣隨之。\n上獨枕一宦者臥。\n\n噲等見上流涕曰：\n「始陛下與臣等起豐沛，\n定天下，\n何其壯也！\n今天下已定，\n又何憊也！\n且陛下病甚，\n大臣震恐，\n不見臣等計事，\n顧獨與一宦者絕乎？\n且陛下獨不見趙高之事乎？」\n高帝笑而起。\n\n其後盧綰反，\n高帝使噲以相國擊燕。\n是時高帝病甚，\n人有惡噲黨於呂氏，\n即上一日宮車晏駕，\n則噲欲以兵盡誅滅戚氏、趙王如意之屬。\n高帝聞之大怒，\n乃使陳平載絳侯代將，\n而即軍中斬噲。\n\n陳平畏呂后，\n執噲詣長安。\n至則高祖已崩，\n呂后釋噲，\n使復爵邑。\n\n孝惠六年，\n樊噲卒，\n謚為武侯。\n子伉代侯。\n而伉母呂須亦臨光侯，\n高后時用事專權，\n大臣盡畏之。\n伉代侯九歲，\n高后崩。\n\n大臣誅諸呂、呂須婘屬，\n因誅伉。\n舞陽侯中絕數月。\n孝文帝既立，\n乃復封噲他庶子市人為舞陽侯，\n復故爵邑。\n市人立二十九歲卒，\n謚為荒侯。\n子他廣代侯。\n\n六歲，\n侯家舍人得罪他廣，\n怨之，\n乃上書曰：\n「荒侯市人病不能為人，\n令其夫人與其弟亂而生他廣，\n他廣實非荒侯子，\n不當代後。」\n詔下吏。\n孝景中六年，\n他廣奪侯為庶人，\n國除。\n\n曲周侯酈商者，\n高陽人。\n陳勝起時，\n商聚少年東西略人，\n得數千。\n沛公略地至陳留，\n六月餘，\n商以將卒四千人屬沛公於岐。\n從攻長社，\n先登，\n賜爵封信成君。\n\n從沛公攻緱氏，\n絕河津，\n破秦軍洛陽東。\n穰，\n從攻下宛、定十七縣。\n別將攻旬關，\n定漢中。\n\n項羽滅秦，\n立沛公為漢王。\n漢王賜商爵信成君，\n以將軍為隴西都尉。\n別將定北地、上郡。\n破雍將軍焉氏，\n周類軍栒邑，\n蘇駔軍於泥陽。\n賜食邑武成六千戶。\n\n以隴西都尉從擊項籍軍五月，\n出鉅野，\n與鍾離眜戰，\n疾鬭，\n受梁相國印，\n益食邑四千戶。\n以梁相國將從擊項羽二歲三月，\n攻胡陵。\n\n項羽既已死，\n漢王為帝。\n其秋，\n燕王臧荼反，\n商以將軍從擊荼，\n戰龍脫，\n先登陷陣，\n破荼軍易下，\n卻敵，\n\n遷為右丞相，\n賜爵列侯，\n與諸侯剖符，\n世世勿絕，\n食邑涿五千戶，\n號曰涿侯。\n以右丞相別定上谷，\n因攻代，\n受趙相國印。\n\n以右丞相趙相國別與絳侯等定代、\n鴈門，\n得代丞相程縱、\n守相郭同、\n將軍已下至六百石十九人。\n還，\n\n以將軍為太上皇衛一歲七月。\n以右丞相擊陳豨，\n殘東垣。\n又以右丞相高帝擊黥布，\n攻其前拒，\n陷兩陳，\n得以破布軍，\n更食曲周五千一百戶，\n\n除前所食。\n凡別破軍三，\n降定郡六，\n縣七十三，\n得丞相、\n守相、大將各一人，\n小將二人，\n二千石已下至六百石十九人。\n\n商事孝惠、高后時，\n商病，\n不治。\n其子寄，\n字況，\n與呂祿善。\n及高后崩，\n大臣欲誅諸呂，\n呂祿為將軍，\n軍於北軍，\n太尉勃不得入北軍，\n\n於是乃使人劫酈商，\n令其子況紿呂祿，\n呂祿信之，\n故與出游，\n而太尉勃乃得入據北軍，\n遂誅諸呂。\n是歲商卒，\n謚為景侯。\n子寄代侯。\n天下稱酈況賣交也。\n\n孝景前三年，\n吳、楚、齊、趙反，\n上以寄為將軍，\n圍趙城，\n十月不能下。\n得俞侯欒布自平齊來，\n乃下趙城，\n滅趙，\n王自殺，\n除國。\n\n孝景中二年，\n寄欲取平原君為夫人，\n景帝怒，\n下寄吏，\n有罪，\n奪侯。\n景帝乃以商他子堅封為繆侯，\n續酈氏後。\n\n繆靖侯卒，\n子康侯遂成立。\n遂成卒，\n子懷侯世宗立。\n世宗卒，\n子侯終根立，\n為太常，\n坐法，\n國除。\n\n汝陰侯夏侯嬰，\n沛人也。\n為沛廄司御。\n每送使客還，\n過沛泗上亭，\n與高祖語，\n未嘗不移日也。\n嬰已而試補縣吏，\n與高祖相愛。\n\n高祖戲而傷嬰，\n人有告高祖。\n高祖時為亭長，\n重坐傷人，\n告故不傷嬰，\n嬰證之。\n後獄覆，\n嬰坐高祖繫歲餘，\n掠笞數百，\n終以是脫高祖。\n\n高祖之初與徒屬欲攻沛也，\n嬰時以縣令史為高祖使。\n上降沛一日，\n高祖為沛公，\n賜嬰爵七大夫，\n以為太僕。\n\n從攻胡陵，\n嬰與蕭何降泗水監平，\n平以胡陵降，\n賜嬰爵五大夫。\n從擊秦軍碭東，\n攻濟陽，\n下戶牖，\n破李由軍雍丘下，\n以兵車趣攻戰疾，\n賜爵執帛。\n\n常以太僕奉車從擊章邯軍東阿、濮陽下，\n以兵車趣攻戰疾，\n破之，\n賜爵執珪。\n\n復常奉車從擊趙賁軍開封，\n楊熊軍曲遇。\n嬰從捕虜六十八人，\n降卒八百五十人，\n得印一匱。\n因復常奉車從擊秦軍雒陽東，\n以兵車趣攻戰疾，\n賜爵封轉為滕公。\n\n因復奉車從攻南陽，\n戰於藍田、芷陽，\n以兵車趣攻戰疾，\n至霸上。\n項羽至，\n滅秦，\n立沛公為漢王。\n漢王賜嬰爵列侯，\n號昭平侯，\n復為太僕，\n從入蜀、漢。\n\n還定三秦，\n從擊項籍。\n至彭城，\n項羽大破漢軍。\n漢王敗，\n不利，\n馳去。\n見孝惠、魯元，\n載之。\n\n漢王急，\n馬罷，\n虜在後，\n常蹶兩兒欲棄之，\n嬰常收，\n竟載之，\n徐行面雍樹乃馳。\n漢王怒，\n行欲斬嬰者十餘，\n卒得脫，\n而致孝惠、魯元於豐。\n\n漢王既至滎陽，\n收散兵，\n復振，\n賜嬰食祈陽。\n復常奉車從擊項籍，\n追至陳，\n卒定楚，\n至魯，\n益食茲氏。\n\n漢王立為帝。\n其秋，\n燕王臧荼反，\n嬰以太僕從擊荼。\n明年，\n從至陳，\n取楚王信。\n\n更食汝陰，\n剖符世世勿絕。\n以太僕從擊代，\n至武泉、雲中，\n益食千戶。\n因從擊韓信軍胡騎晉陽旁，\n大破之。\n\n追北至平城，\n為胡所圍，\n七日不得通。\n高帝使使厚遺閼氏，\n冒頓開圍一角。\n高帝出欲馳，\n嬰固徐行，\n弩皆持滿外向，\n卒得脫。\n\n益食嬰細陽千戶。\n復以太僕從擊胡騎句注北，\n大破之。\n以太僕擊胡騎平城南，\n三陷陳，\n功為多，\n賜所奪邑五百戶。\n以太僕擊陳豨、黥布軍，\n陷陳卻敵，\n益食千戶，\n定食汝陰六千九百戶，\n除前所食。\n\n嬰自上初起沛，\n常為太僕，\n竟高祖崩。\n以太僕事孝惠。\n孝惠帝及高后德嬰之脫孝惠、\n魯元於下邑之閒也，\n乃賜嬰縣北第第一，\n曰\n「近我」，\n以尊異之。\n\n孝惠帝崩，\n以太僕事高后。\n高后崩，\n代王之來，\n嬰以太僕與東牟侯入清宮，\n廢少帝，\n以天子法駕迎代王代邸，\n與大臣共立為孝文皇帝，\n復為太僕。\n\n八歲卒，\n謚為文侯。\n子夷侯竈立，\n七年卒。\n子共侯賜立，\n三十一年卒。\n子侯頗尚陽公主。\n立十九歲，\n元鼎二年，\n坐與父御婢姦罪，\n自殺，\n國除。\n\n潁陰侯灌嬰者，\n睢陽販繒者也。\n高祖之為沛公，\n略地至雍丘下，\n章邯敗殺項梁，\n而沛公還軍於碭，\n嬰初以中涓從擊破東郡尉於成武及秦軍於扛里，\n疾鬭，\n賜爵七大夫。\n\n從攻秦軍亳南、\n開封、曲遇，\n戰疾力，\n賜爵執帛，\n號宣陵君。\n從攻陽武以西至雒陽，\n破秦軍尸北，\n北絕河津，\n南破南陽守齮陽城東，\n遂定南陽郡。\n\n西入武關，\n戰於藍田，\n疾力，\n至霸上，\n賜爵執珪，\n號昌文君。\n\n沛公立為漢王，\n拜嬰為郎中，\n從入漢中，\n十月，\n拜為中謁者。\n從還定三秦，\n下櫟陽，\n降塞王。\n還圍章邯於廢丘，\n未拔。\n\n從東出臨晉關，\n擊降殷王，\n定其地。\n擊項羽將龍且、\n魏相項他軍定陶南，\n疾戰，\n破之。\n賜嬰爵列侯，\n號昌文侯，\n食杜平鄉。\n\n復以中謁者從降下碭，\n以至彭城。\n項羽擊，\n大破漢王。\n漢王遁而西，\n嬰從還，\n軍於雍丘。\n王武、魏公申徒反，\n從擊破之。\n\n攻下黃，\n西收兵，\n軍於滎陽。\n楚騎來眾，\n漢王乃擇軍中可為車騎將者，\n皆推故秦騎士重泉人李必、駱甲習騎兵，\n今為校尉，\n可為騎將。\n\n漢王欲拜之，\n必、甲曰：\n「臣故秦民，\n恐軍不信臣，\n臣願得大王左右善騎者傅之。」\n灌嬰雖少，\n然數力戰，\n乃拜灌嬰為中大夫，\n令李必、駱甲為左右校尉，\n將郎中騎兵擊楚騎於滎陽東，\n大破之。\n\n受詔別擊楚軍後，\n絕其餉道，\n起陽武至襄邑。\n擊項羽之將項冠於魯下，\n破之，\n所將卒斬右司馬、騎將各一人。\n擊破柘公王武，\n軍於燕西，\n所將卒斬樓煩將五人，\n連尹一人。\n\n擊王武別將桓嬰白馬下，\n破之，\n所將卒斬都尉一人。\n以騎渡河南，\n送漢王到雒陽，\n使北迎相國韓信軍於邯鄲。\n還至敖倉，\n嬰遷為御史大夫。\n\n三年，\n以列侯食邑杜平鄉。\n以御史大夫受詔將郎中騎兵東屬相國韓信，\n擊破齊軍於歷下，\n所將卒虜車騎將軍華毋傷及將吏四十六人。\n降下臨菑，\n得齊守相田光。\n\n博，\n追齊相田橫至嬴、破其騎，\n所將卒斬騎將一人，\n生得騎將四人。\n博，\n攻下嬴、破齊將軍田吸於千乘，\n所將卒斬吸。\n東從韓信攻龍且、留公旋於高密，\n卒斬龍且，\n生得右司馬、連尹各一人，\n樓煩將十人，\n身生得亞將周蘭。\n\n齊地已定，\n韓信自立為齊王，\n使嬰別將擊將公杲於魯北，\n破之。\n轉南，\n破薛郡長，\n身虜騎將一人。\n攻博傅陽，\n前至下相以東南僮、\n徐。\n\n取慮、度淮，\n盡降其城邑，\n至廣陵。\n項羽使項聲、薛公、\n郯公復定淮北。\n嬰度淮北，\n擊破項聲、郯公下邳，\n斬薛公，\n下下邳，\n\n擊破楚騎於平陽，\n遂降彭城，\n虜柱國項佗，\n降留、\n薛、沛、\n酇、蕭、\n相。\n譙，\n攻苦、復得亞將周蘭。\n與漢王會頤鄉。\n從擊項籍軍於陳下，\n破之，\n所將卒斬樓煩將二人，\n虜騎將八人。\n賜益食邑二千五百戶。\n\n項籍敗垓下去也，\n嬰以御史大夫受詔將車騎別追項籍至東城，\n破之。\n所將卒五人共斬項籍，\n皆賜爵列侯。\n降左右司馬各一人，\n卒萬二千人，\n盡得其軍將吏。\n下東城、歷陽。\n\n渡江，\n破吳郡長吳下，\n得吳守，\n遂定吳、\n豫章、會稽郡。\n還定淮北，\n凡五十二縣。\n\n漢王立為皇帝，\n賜益嬰邑三千戶。\n其秋，\n以車騎將軍從擊破燕王臧荼。\n明年，\n從至陳，\n取楚王信。\n還，\n剖符，\n世世勿絕，\n食潁陰二千五百戶，\n號曰潁陰侯。\n\n以車騎將軍從擊反韓王信於代，\n至馬邑，\n受詔別降樓煩以北六縣，\n斬代左相，\n破胡騎於武泉北。\n復從擊韓信胡騎晉陽下，\n所將卒斬胡白題將一人。\n受詔并將燕、\n趙、齊、梁、楚車騎，\n擊破胡騎於硰石。\n至平城，\n為胡所圍，\n從還軍東垣。\n\n從擊陳豨，\n受詔別攻豨丞相侯敞軍曲逆下，\n破之，\n卒斬敞及特將五人。\n降曲逆、\n盧奴、\n上曲陽、\n安國、安平。\n攻下東垣。\n\n黥布反，\n以車騎將軍先出，\n攻布別將於相，\n破之，\n斬亞將樓煩將三人。\n又進擊破布上柱國軍及大司馬軍。\n又進破布別將肥誅。\n嬰身生得左司馬一人，\n所將卒斬小將十人，\n追北至淮上。\n益食二千五百戶。\n\n布已破，\n高帝歸，\n定令嬰食潁陰五千戶，\n除前所食邑。\n凡從得二千石二人，\n別破軍十六，\n降城四十六，\n定國一，\n郡二，\n縣五十二，\n得將軍二人，\n柱國、相國各一人，\n二千石十人。\n\n嬰自破布歸，\n高帝崩，\n嬰以列侯事孝惠帝及呂太后。\n太后崩，\n呂祿等以趙王自置為將軍，\n軍長安，\n為亂。\n齊哀王聞之，\n舉兵西，\n且入誅不當為王者。\n\n上將軍呂祿等聞之，\n乃遣嬰為大將，\n將軍往擊之。\n嬰行至滎陽，\n乃與絳侯等謀，\n因屯兵滎陽，\n風齊王以誅呂氏事，\n齊兵止不前。\n\n絳侯等既誅諸呂，\n齊王罷兵歸，\n嬰亦罷兵自滎陽歸，\n與絳侯、陳平共立代王為孝文皇帝。\n孝文皇帝於是益封嬰三千戶，\n賜黃金千斤，\n拜為太尉。\n\n三歲，\n絳侯勃免相就國，\n嬰為丞相，\n罷太尉官。\n是歲，\n匈奴大入北地、上郡，\n令丞相嬰將騎八萬五千往擊匈奴。\n匈奴去，\n濟北王反，\n詔乃罷嬰之兵。\n後歲餘，\n嬰以丞相卒，\n謚曰懿侯。\n子平侯阿代侯。\n\n二十八年卒，\n子彊代侯。\n十三年，\n彊有罪，\n絕二歲。\n元光三年，\n天子封灌嬰孫賢為臨汝侯，\n續灌氏後，\n八歲，\n坐行賕有罪，\n國除。\n\n太史公曰：\n吾適豐沛，\n問其遺老，\n觀故蕭、曹、\n樊噲、滕公之家，\n及其素，\n異哉所聞！\n方其鼓刀\n屠狗賣繒之時，\n\n豈自知附驥之尾，\n垂名漢廷，\n德流子孫哉？\n余與他廣通，\n為言高祖功臣之興時\n若此云。\n\n5.36《張丞相列傳第三十六》\n\n張丞相蒼者，\n陽武人也。\n好書律曆。\n秦時為御史，\n主柱下方書。\n有罪，\n亡歸。\n\n及沛公略地\n過陽武，\n蒼以客從攻南陽。\n蒼坐法\n當斬，\n解衣伏質，\n身長大，\n肥白如瓠，\n時王陵見而怪其美士，\n乃言沛公，\n\n赦勿斬。\n遂從西入武關，\n至咸陽。\n沛公立為漢王，\n入漢中，\n還定三秦。\n陳餘擊走常山王張耳，\n耳歸漢，\n漢乃以張蒼為常山守。\n從淮陰侯擊趙，\n\n蒼得陳餘。\n趙地已平，\n漢王以蒼為代相，\n備邊寇。\n已而徙為趙相，\n相趙王耳。\n\n耳卒，\n相趙王敖。\n復徙相代王。\n燕王臧荼反，\n高祖往擊之，\n蒼以代相從攻臧荼\n有功，\n以六年中封為北平侯，\n食邑千二百戶。\n\n遷為計相，\n一月，\n更以列侯\n為主計四歲。\n是時蕭何為相國，\n而張蒼乃自秦時為柱下史，\n明習天下圖書\n計籍。\n蒼又善用算律曆，\n\n故令蒼以列侯居相府，\n領主郡國上計者。\n黥布反亡，\n漢立皇子長為淮南王，\n而張蒼相之。\n十四年，\n遷為御史大夫。\n\n周昌者，\n沛人也。\n其從兄曰周苛，\n秦時\n皆為泗水卒史。\n及高祖起沛，\n擊破泗水守監，\n於是周昌、周苛自卒史\n從沛公，\n\n沛公以周昌為職志，\n周苛為客。\n從入關，\n破秦。\n沛公立為漢王，\n以周苛為御史大夫，\n周昌為中尉。\n\n漢王四年，\n楚圍漢王滎陽\n急，\n漢王遁出去，\n而使周苛守滎陽城。\n楚破滎陽城，\n欲令周苛將。\n苛罵曰：\n\n「若趣降漢王！\n不然，\n今為虜矣！」\n項羽怒，\n亨周苛。\n於是乃拜周昌\n為御史大夫。\n常從擊破項籍。\n\n以六年中\n與蕭、曹等俱封：\n封周昌為汾陰侯；\n周苛子周成以父死事，\n封為高景侯。\n\n昌為人彊力，\n敢直言，\n自蕭、曹等\n皆卑下之。\n昌嘗燕時\n入奏事，\n高帝方擁戚姬，\n\n昌還走，\n高帝逐得，\n騎周昌項，\n問曰：\n「我何如主也？」\n昌仰曰：\n「陛下即桀紂之主也。」\n\n於是上笑之，\n然尤憚周昌。\n及帝欲廢太子，\n而立戚姬子如意為太子，\n大臣固爭之，\n莫能得；\n上\n以留侯策即止。\n\n而周昌廷爭之彊，\n上問其說，\n昌為人吃，\n又盛怒，\n曰：「臣口不能言，\n然臣期期知其不可。\n陛下雖欲廢太子，\n臣期期不奉詔。」\n\n上欣然而笑。\n既罷，\n呂后側耳\n於東箱聽，\n見周昌，\n為跪謝曰：\n「微君，\n太子幾廢。」\n\n是後戚姬子如意為趙王，\n年十歲，\n高祖憂即萬歲之後\n不全也。\n趙堯年少，\n為符璽御史。\n\n趙人方與公\n謂御史大夫周昌曰：\n「君之史趙堯，\n年雖少，\n然奇才也，\n君必異之，\n是且代君之位。」\n\n周昌笑曰：\n「堯年少，\n刀筆吏耳，\n何能至是乎！」\n居頃之，\n趙堯侍高祖。\n高祖獨心不樂，\n悲歌，\n群臣不知上之所以然。\n趙堯進請問曰：\n\n「陛下所為不樂，\n非為趙王年少\n而戚夫人與呂后有卻邪？\n備萬歲之後\n而趙王能自全乎？」\n高祖曰：「然。\n吾私憂之，\n不知所出。」\n\n堯曰：\n「陛下獨宜為趙王\n置貴彊相，\n及呂后、太子、群臣\n素所敬憚\n乃可。」\n高祖曰：「然。\n吾念之欲如是，\n而群臣誰可者？」\n\n堯曰：「御史大夫周昌，\n其人堅忍質直，\n且自呂后、太子及大臣\n皆素敬憚之。\n獨昌可。」\n高祖曰：「善。」\n於是乃召周昌，\n\n謂曰：「吾欲固煩公，\n公彊\n為我相趙王。」\n周昌泣曰：\n「臣初起從陛下，\n陛下獨柰何中道而棄之\n於諸侯乎﹖」\n\n高祖曰：\n「吾極知其左遷，\n然吾私憂趙王，\n念非公無可者。\n公不得已彊行！」\n於是徙御史大夫周昌\n為趙相。\n\n既行久之，\n高祖持御史大夫印\n弄之，曰：\n「誰可以為御史大夫者？」\n孰視趙堯，\n曰：\n「無以易堯。」\n遂拜趙堯為御史大夫。\n堯亦前有軍功食邑，\n及以御史大夫\n從擊陳豨有功，\n封為江邑侯。\n\n高祖崩，\n呂太后使使召趙王，\n其相周昌令王\n稱疾不行。\n使者三反，\n周昌固為不遣\n趙王。\n\n於是高后患之，\n乃使使召周昌。\n周昌至，\n謁高后，\n高后怒而罵周昌曰：\n「爾不知我之怨戚氏乎？\n而不遣趙王，何？」\n\n昌既徵，\n高后使使召趙王，\n趙王果來。\n至長安月餘，\n飲藥而死。\n周昌因謝病不朝見，\n三歲而死。\n\n後五歲，\n高后聞\n御史大夫江邑侯趙堯\n祖高祖時定趙王如意之畫，\n乃抵堯罪，\n以廣阿侯任敖為御史大夫。\n\n任敖者，\n故沛獄吏。\n高祖嘗辟吏，\n吏繫呂后，\n遇之不謹。\n任敖素善高祖，\n怒，\n擊傷主呂后吏。\n\n及高祖初起，\n敖以客從為御史，\n守豐二歲。\n高祖立為漢王，\n東擊項籍，\n\n敖遷為上黨守。\n陳豨反時，\n敖堅守，\n封為廣阿侯，\n食千八百戶。\n高后時為御史大夫。\n三歲免，\n\n以平陽侯曹窋為御史大夫。\n高后崩，\n不與大臣\n共誅呂祿等。\n免，\n以淮南相張蒼為御史大夫。\n\n蒼與絳侯等尊\n立代王為孝文皇帝。\n四年，\n丞相灌嬰卒，\n張蒼為丞相。\n\n自漢興至孝文二十餘年，\n會天下初定，\n將相公卿皆軍吏。\n\n張蒼為計相時，\n緒正律曆。\n以高祖十月始至霸上，\n因故秦時\n本以十月為歲首，\n弗革。\n推五德之運，\n以為漢當\n水德之時，\n尚黑如故。\n\n吹律調樂，\n入之音聲，\n及以比定律令。\n若百工，天下作程品。\n至於為丞相，\n卒就之，\n故漢家言\n律曆者，\n本之張蒼。\n\n蒼本好書，\n無所不觀，\n無所不通，\n而尤善律曆。\n\n張蒼德王陵。\n王陵者，安國侯也。\n及蒼貴，\n常父事王陵。\n陵死後，\n蒼為丞相，\n洗沐，\n常先朝陵夫人\n上食，\n然后敢歸家。\n\n蒼為丞相十餘年，\n魯人公孫臣上書\n言漢土德時，\n其符有黃龍當見。\n詔下其議張蒼，\n張蒼以為非是，\n罷之。\n\n其後黃龍見成紀，\n於是文帝召公孫臣\n以為博士，\n草土德之曆制度，\n更元年。\n張丞相由此自絀，\n謝病稱老。\n\n蒼任人為中候，\n大為姦利，\n上以讓蒼，\n蒼遂病免。\n蒼為丞相十五歲而免。\n孝景前五年，蒼卒，\n謚為文侯。\n\n子康侯代，\n八年卒。\n子類代為侯，\n八年，\n坐臨諸侯喪後\n就位不敬，\n國除。\n\n初，\n張蒼父\n長不滿五尺，\n及生蒼，\n蒼長八尺餘，\n為侯、丞相。\n蒼子復長。\n及孫類，\n長六尺餘，\n坐法失侯。\n\n蒼之免相後，\n老，\n口中無齒，\n食乳，\n女子為乳母。\n妻妾以百數，\n嘗孕者不復幸。\n蒼年百有餘歲而卒。\n\n申屠丞相嘉者，\n梁人，\n以材官蹶張\n從高帝擊項籍，\n遷為隊率。\n從擊黥布軍，\n為都尉。\n孝惠時，\n為淮陽守。\n\n孝文帝元年，\n舉故吏士二千石\n從高皇帝者，\n悉以為關內侯，\n食邑二十四人，\n而申屠嘉食邑五百戶。\n\n張蒼已為丞相，\n嘉遷為御史大夫。\n張蒼免相，\n孝文帝欲用\n皇后弟竇廣國\n為丞相，\n\n曰：\n「恐天下以吾私廣國。」\n廣國賢有行，\n故欲相之，\n念久之不可，\n\n而高帝時大臣\n又皆多死，\n餘見無可者，\n乃以御史大夫嘉\n為丞相，\n因故邑\n封為故安侯。\n\n嘉為人廉直，\n門不受私謁。\n是時太中大夫鄧通\n方隆愛幸，\n賞賜累巨萬。\n文帝嘗燕\n飲通家，\n其寵如是。\n是時丞相入朝，\n而通居上榜，\n有怠慢之禮。\n\n丞相奏事畢，\n因言曰：\n「陛下愛幸臣，\n則富貴之；\n至於朝廷之禮，\n不可以不肅！」\n上曰：「君勿言，\n吾私之。」\n\n罷朝坐府中，\n嘉為檄召鄧通詣丞相府，\n不來，\n且斬通。\n通恐，\n入言文帝。\n文帝曰：「汝第往，\n吾今使人召若。」\n\n通至丞相府，\n免冠，\n徒跣，\n頓首謝。\n嘉坐自如，\n故不為禮，\n責曰：\n\n「夫朝廷者，\n高皇帝之朝廷也。\n通小臣，\n戲殿上，\n大不敬，\n當斬。\n吏今行斬之！」\n\n通頓首，\n首盡出血，\n不解。\n文帝度丞相\n已困通，\n使使者持節召通，\n而謝丞相曰：\n「此吾弄臣，\n君釋之。」\n鄧通既至，\n為文帝泣曰：\n「丞相幾殺臣。」\n\n嘉為丞相五歲，\n孝文帝崩，\n孝景帝即位。\n二年，\n鼂錯為內史，\n貴幸用事，\n諸法令多所請變更，\n議以謫罰侵\n削諸侯。\n\n而丞相嘉自絀所言不用，\n疾錯。\n錯為內史，\n門東出，\n不便，\n更穿一門南出。\n南出者，\n太上皇廟堧垣。\n\n嘉聞之，\n欲因此以法錯\n擅穿宗廟垣\n為門，\n奏請誅錯。\n錯客有語錯，\n錯恐，\n夜入宮上謁，\n自歸景帝。\n\n至朝，\n丞相奏請誅內史錯。\n景帝曰：\n「錯所穿\n非真廟垣，\n乃外堧垣，\n故他官居其中，\n且又我使為之，\n錯無罪。」\n\n罷朝，\n嘉謂長史曰：\n「吾悔不先斬錯，\n乃先請之，\n為錯所賣。」\n至舍，\n因歐血而死。\n謚為節侯。\n\n子共侯蔑代，\n三年卒。\n子侯去病代，\n三十一年卒。\n子侯臾代，\n六歲，\n坐為九江太守\n受故官送有罪，\n國除。\n\n自申屠嘉死之後，\n景帝時開封侯陶青、桃侯劉舍\n為丞相。\n及今上時，\n柏至侯許昌、平棘侯薛澤、\n武彊侯莊青翟、\n高陵侯趙周\n等為丞相。\n\n皆以列侯繼嗣，\n娖娖廉謹，\n為丞相備員而已，\n無所能發明功\n名有著於當世者。\n\n太史公曰：\n「張蒼文學律曆，\n為漢名相，\n而絀賈生、公孫臣等\n言正朔服色事\n而不遵，\n\n明用秦之《顓頊曆》，\n何哉？\n周昌，\n木彊人也。\n任敖以舊德用。\n申屠嘉可謂剛毅守節矣，\n然無術學，\n殆與蕭、曹、陳平異矣。\n\n孝武時丞相多甚，\n不記，\n莫錄其行起居狀略，\n且紀征和以來。\n\n有車丞相，\n長陵人也。\n卒而有韋丞相代。\n韋丞相賢者，\n魯人也。\n以讀書術為吏，\n至大鴻臚。\n有相工相之，\n當至丞相。\n\n有男四人，\n使相工相之，\n至第二子，\n其名玄成。\n相工曰：\n「此子貴，\n當封。」\n\n韋丞相言曰：\n「我即相丞相，\n有長子，\n是安從得之？」\n後竟為丞相，\n病死，\n而長子有罪論，\n不得嗣，\n而立玄成。\n\n玄成時佯狂，\n不肯立，\n竟立之，\n有讓國之名。\n後坐騎至廟，\n不敬，\n有詔奪爵一級，\n為關內侯，\n失列侯，\n得食其故國邑。\n韋丞相卒，\n有魏丞相代。\n\n魏丞相相者，\n濟陰人也。\n以文吏至丞相。\n其人好武，\n皆令諸吏帶劍，\n帶劍前奏事。\n或有不帶劍者，\n當入奏事，\n至乃借劍而敢入奏事。\n\n其時京兆尹趙君，\n丞相奏以免罪，\n使人執魏丞相，\n欲求脫罪而不聽。\n復使人脅恐魏丞相，\n以夫人賊殺侍婢事\n而私獨奏請驗之，\n發吏卒至丞相舍，\n捕奴婢笞擊問之，\n實不以兵刃殺也。\n\n而丞相司直繁君奏京兆尹趙君迫脅丞相，\n誣以夫人賊殺婢，\n發吏卒圍捕丞相舍，\n不道；\n又得擅屏騎士事，\n趙京兆坐要斬。\n\n又有使掾陳平等劾中尚書，\n疑以獨擅劫事而坐之，\n大不敬，\n長史以下皆坐死，\n或下蠶室。\n而魏丞相竟以丞相病死。\n子嗣。\n後坐騎至廟，\n不敬，\n有詔奪爵一級，\n為關內侯，\n失列侯，\n得食其故國邑。\n魏丞相卒，\n以御史大夫邴吉代。\n\n邴丞相吉者，\n魯國人也。\n以讀書好法令至御史大夫。\n孝宣帝時，\n以有舊故，\n封為列侯，\n而因為丞相。\n明於事，\n有大智，\n後世稱之。\n以丞相病死。\n\n子顯嗣。\n後坐騎至廟，\n不敬，\n有詔奪爵一級，\n失列侯，\n得食故國邑。\n顯為吏至太僕，\n坐官秏亂，\n身及子男有姦贓，\n免為庶人。\n\n邴丞相卒，\n黃丞相代。\n長安中有善相工田文者，\n與韋丞相、魏丞相、\n邴丞相微賤時會於客家，\n田文言曰：\n「今此三君者，\n皆丞相也。」\n其後三人竟更相代為丞相，\n何見之明也。\n\n黃丞相霸者，\n淮陽人也。\n以讀書為吏，\n至潁川太守。\n治潁川，\n以禮義條教喻告化之。\n犯法者，\n風曉令自殺。\n化大行，\n名聲聞。\n\n孝宣帝下制曰：\n「潁川太守霸，\n以宣布詔令治民，\n道不拾遺，\n男女異路，\n獄中無重囚。\n賜爵關內侯，\n黃金百斤。」\n\n徵為京兆尹而至丞相，\n復以禮義為治。\n以丞相病死。\n子嗣，\n後為列侯。\n黃丞相卒，\n以御史大夫于定國代。\n于丞相已有廷尉傳，\n在《張廷尉》語中。\n于丞相去，\n御史大夫韋玄成代。\n\n韋丞相玄成者，\n即前韋丞相子也。\n代父，\n後失列侯。\n其人少時好讀書，\n明於《詩》、《論語》。\n為吏至衛尉，\n徙為太子太傅。\n御史大夫薛君免，\n為御史大夫。\n\n于丞相乞骸骨免，\n而為丞相，\n因封故邑為扶陽侯。\n數年，\n病死。\n孝元帝親臨喪，\n賜賞甚厚。\n子嗣後。\n\n其治容容隨世俗浮沈，\n而見謂諂巧。\n而相工本謂之當為侯代父，\n而後失之；\n復自游宦而起，\n至丞相。\n\n父子俱為丞相，\n世閒美之，\n豈不命哉！\n相工其先知之。\n韋丞相卒，\n御史大夫匡衡代。\n\n丞相匡衡者，\n東海人也。\n好讀書，\n從博士受《詩》。\n家貧，\n衡傭作以給食飲。\n才下，\n數射策不中，\n至九，\n乃中丙科。\n\n其經以不中科故明習。\n補平原文學卒史。\n數年，\n郡不尊敬。\n御史徵之，\n以補百石屬薦為郎，\n而補博士，\n拜為太子少傅，\n而事孝元帝。\n\n孝元好《詩》，\n而遷為光祿勳，\n居殿中為師，\n授教左右，\n而縣官坐其旁聽，\n甚善之，\n日以尊貴。\n\n御史大夫鄭弘坐事免，\n而匡君為御史大夫。\n歲餘，\n韋丞相死，\n匡君代為丞相，\n封樂安侯。\n以十年之閒，\n不出長安城門而至丞相，\n豈非遇時而命也哉！\n\n太史公曰：\n深惟士之游宦所以至封侯者，\n微甚。\n然多至御史大夫即去者。\n諸為大夫而丞相次也，\n其心冀幸丞相物故也。\n或乃陰私相毀害，\n欲代之。\n\n然守之日久不得，\n或為之日少而得之，\n至於封侯，\n真命也夫！\n御史大夫鄭君守之數年不得，\n匡君居之未滿歲，\n而韋丞相死，\n即代之矣，\n豈可以智巧得哉！\n多有贀聖之才，\n困戹不得者眾甚也。\n\n5.37《酈生陸賈列傳第三十七》\n\n酈生食其者，\n陳留高陽人也。\n好讀書，\n家貧落魄，\n無以為衣食業，\n為里監門吏。\n然縣中賢豪\n不敢役，\n縣中皆謂之狂生。\n\n及陳勝、項梁等起，\n諸將徇地\n過高陽者數十人，\n酈生聞其將\n皆握齱好苛禮自用，\n不能聽大度之言，\n\n酈生乃深自藏匿。\n後聞沛公將兵\n略地陳留郊，\n沛公麾下騎士\n適酈生里中子也，\n沛公時時問\n邑中賢士豪俊。\n騎士歸，\n酈生見謂之曰：\n\n「吾聞沛公慢\n而易人，\n多大略，\n此真吾所願從游，\n莫為我先。\n若見沛公，\n謂曰\n\n『臣里中有酈生，\n年六十餘，\n長八尺，\n人皆謂之狂生，\n生自謂我非狂生』。」\n騎士曰：\n\n「沛公不好儒，\n諸客冠儒冠來者，\n沛公輒解其冠，\n溲溺其中。\n與人言，\n常大罵。\n未可以儒生說也。」\n酈生曰：「弟言之。」\n騎士從容言如酈生所誡者。\n\n沛公至高陽傳舍，\n使人召酈生。\n酈生至，\n入謁，\n沛公方倨床\n使兩女子洗足，\n而見酈生。\n酈生入，\n\n則長揖不拜，\n曰：\n「足下欲助秦攻諸侯乎？\n且欲率諸侯破秦也？」\n沛公罵曰：「豎儒！\n夫天下同苦秦久矣，\n故諸侯相率而攻秦，\n何謂\n助秦攻諸侯乎？」\n\n酈生曰：\n「必聚徒合義兵\n誅無道秦，\n不宜倨見長者。」\n於是沛公輟洗，\n起攝衣，\n延酈生上坐，謝之。\n酈生因言\n六國從橫時。\n\n沛公喜，\n賜酈生食，\n問曰：\n「計將安出？」\n酈生曰：\n「足下起糾合之眾，\n收散亂之兵，\n不滿萬人，\n欲以徑入強秦，\n此所謂探虎口者也。\n\n夫陳留，\n天下之衝，\n四通五達之郊也，\n今其城又多積粟。\n臣善其令，\n請得使之，\n令下足下。\n即不聽，\n足下舉兵攻之，\n臣為內應。」\n\n於是遣酈生行，\n沛公引兵隨之，\n遂下陳留。\n號酈食其為廣野君。\n\n酈生言其弟酈商，\n使將數千\n從沛公西南略地。\n酈生常為說客，\n馳使諸侯。\n\n漢三年秋，\n項羽擊漢，\n拔滎陽，\n漢兵遁保鞏、\n洛。\n楚人聞淮陰侯破趙，\n彭越數反梁地，\n則分兵救之。\n\n淮陰方東擊齊，\n漢王數困\n滎陽、成皋，\n計欲捐\n成皋以東，\n屯鞏、洛\n以拒楚。\n\n酈生因曰：\n「臣聞知天之天者，\n王事可成；\n不知天之天者，\n王事不可成。\n王者以民人為天，\n而民人以食為天。\n夫敖倉，天下轉輸久矣，\n臣聞其下迺有藏粟甚多。\n\n楚人拔滎陽，\n不堅守敖倉，\n迺引而東，\n令適卒分守成皋，\n此乃天所以資漢也。\n方今楚易取\n而漢反卻，\n自奪其便，\n臣竊以為過矣。\n\n且兩雄不俱立，\n楚漢久相持不決，\n百姓騷動，\n海內搖蕩，\n農夫釋耒，\n工女下機，\n天下之心未有所定也。\n\n願足下急復進兵，\n收取滎陽，\n據敖倉之粟，\n塞成皋之險，\n杜大行之道，\n距蜚狐之口，\n守白馬之津，\n\n以示諸侯\n效實形之勢，\n則天下知所歸矣。\n方今燕、趙已定，\n唯齊未下。\n今田廣據千里之齊，\n田閒將二十萬之眾，\n軍於歷城，\n\n諸田宗彊，\n負海阻河濟，\n南近楚，\n人多變詐，\n足下雖遣數十萬師，\n未可以歲月破也。\n臣請得奉明詔說齊王，\n使為漢\n而稱東藩。」\n上曰：「善。」\n\n迺從其畫，\n復守敖倉，\n而使酈生說齊王曰：\n「王知天下之所歸乎？」\n王曰：「不知也。」\n\n曰：\n「王知天下之所歸，\n則齊國可得而有也；\n若不知天下之所歸，\n即齊國未可得保也。」\n齊王曰：\n「天下何所歸？」\n曰：\n「歸漢。」\n曰：\n「先生何以言之？」\n\n曰：\n「漢王與項王勠力\n西面擊秦，\n約先入咸陽者王之。\n漢王先入咸陽，\n項王負約不與\n而王之漢中。\n\n項王遷殺義帝，\n漢王聞之，\n起蜀漢之兵擊三秦，\n出關\n而責義帝之處，\n收天下之兵，\n立諸侯之後。\n\n降城即以侯其將，\n得賂即以分其士，\n與天下同其利，\n豪英賢才皆樂為之用。\n諸侯之兵四面而至，\n蜀漢之粟\n方船而下。\n\n項王有倍約之名，\n殺義帝之負；\n於人之功無所記，\n於人之罪無所忘；\n戰勝而不得其賞，\n拔城而不得其封；\n非項氏莫得用事；\n為人刻印，\n刓\n而不能授；\n\n攻城得賂，\n積而不能賞：\n天下畔之，\n賢才怨之，\n而莫為之用。\n故天下之士歸於漢王，\n可坐而策也。\n夫漢王發蜀漢，\n定三秦；\n\n涉西河之外，\n援上黨之兵；\n下井陘，\n誅成安君；\n破北魏，\n舉三十二城：\n此蚩尤之兵也，\n非人之力也，\n天之福也。\n\n今已據敖倉之粟，\n塞成皋之險，\n守白馬之津，\n杜大行之阪，\n距蜚狐之口，\n天下後服者先亡矣。\n王疾先下漢王，\n齊國杜稷可得而保也；\n不下漢王，\n危亡可立而待也。」\n\n田廣以為然，\n迺聽酈生，\n罷歷下兵守戰備，\n與酈生日縱酒。\n\n淮陰侯聞酈生\n伏軾\n下齊七十餘城，\n迺夜度兵平原\n襲齊。\n齊王田廣聞漢兵至，\n以為酈生賣己，\n迺曰：「汝能止漢軍，\n我活汝；\n不然，\n我將亨汝！」\n\n酈生曰：\n「舉大事不細謹，\n盛德不辭讓。\n而公不為若更言！」\n齊王遂亨酈生，\n引兵東走。\n\n漢十二年，\n曲周侯酈商\n以丞相\n將兵擊黥布有功。\n高祖舉列侯功臣，\n思酈食其。\n酈食其子疥數將兵，\n功未當侯，\n上以其父故，\n封疥為高梁侯。\n後更食武遂，\n\n嗣三世。\n元狩元年中，\n武遂侯平\n坐詐詔\n衡山王取百斤金，\n當棄市，\n病死，\n國除也。\n\n陸賈者，\n楚人也。\n以客從高祖定天下，\n名為有口辯士，\n居左右，\n常使諸侯。\n\n及高祖時，\n中國初定，\n尉他平南越，\n因王之。\n高祖使陸賈賜\n尉他印為南越王。\n陸生至，\n尉他魋結箕倨見陸生。\n\n陸生因進說他曰：\n「足下中國人，\n親戚昆弟墳墓在真定。\n今足下反天性，\n棄冠帶，\n欲以區區之越\n與天子抗衡為敵國，\n\n禍且及身矣。\n且夫秦失其政，\n諸侯豪桀並起，\n唯漢王先入關，\n據咸陽。\n\n項羽倍約，\n自立為西楚霸王，\n諸侯皆屬，\n可謂至彊。\n然漢王起巴蜀，\n鞭笞天下，\n劫略諸侯，\n遂誅項羽滅之。\n\n五年之閒，\n海內平定，\n此非人力，\n天之所建也。\n天子聞\n君王王南越，\n不助天下誅暴逆，\n\n將相欲移兵而誅王，\n天子憐\n百姓新勞苦，\n故且休之，\n遣臣授君王印，\n剖符通使。\n\n君王宜\n郊迎，\n北面稱臣，\n迺欲以新造未集之越，\n屈彊於此。\n\n漢誠聞之，\n掘燒王先人冢，\n夷滅宗族，\n使一偏將將十萬眾\n臨越，\n則越殺王降漢，\n如反覆手耳。」\n\n於是尉他迺蹶然起坐，\n謝陸生曰：\n「居蠻夷中久，\n殊失禮義。」\n因問陸生曰：\n「我孰與蕭何、曹參、\n韓信賢？」\n陸生曰：「王似賢。」\n復曰：「我孰與皇帝賢？」\n\n陸生曰：\n「皇帝起豐沛，\n討暴秦，\n誅彊楚，\n為天下興利除害，\n繼五帝三王之業，\n統理中國。\n\n中國之人以億計，\n地方萬里，\n居天下之膏腴，\n人眾車轝，\n萬物殷富，\n政由一家，\n自天地剖泮\n未始有也。\n\n今王眾不過數十萬，\n皆蠻夷，\n崎嶇山海閒，\n譬若漢一郡，\n王何乃比於漢！」\n\n尉他大笑曰：\n「吾不起中國，\n故王此。\n使我居中國，\n何渠不若漢？」\n迺大說陸生，\n留與飲數月。\n\n曰：\n「越中無足與語，\n至生來，\n令我日聞所不聞。」\n賜陸生橐中裝直千金，\n他送亦千金。\n陸生卒拜尉他為南越王，\n令稱臣奉漢約。\n歸報，\n高祖大悅，\n拜賈為太中大夫。\n\n陸生時時前\n說稱《詩》《書》。\n高帝罵之曰：\n「迺公居馬上而得之，\n安事《詩》《書》！」\n\n陸生曰：\n「居馬上得之，\n寧可以馬上治之乎？\n且湯武\n逆取\n而以順守之，\n文武並用，\n長久之術也。\n\n昔者吳王夫差、智伯\n極武而亡；\n秦任刑法\n不變，\n卒滅趙氏。\n鄉使秦已并天下，\n行仁義，\n法先聖，\n陛下安得而有之？」\n\n高帝不懌而有慚色，\n迺謂陸生曰：\n「試為我著秦所以失天下，\n吾所以得之者何，\n及古成敗之國。」\n陸生迺粗述\n存亡之徵，\n凡著十二篇。\n每奏一篇，\n高帝未嘗不稱善，\n左右呼萬歲，\n號其書曰「新語」。\n\n孝惠帝時，\n呂太后用事，\n欲王諸呂，\n畏大臣有口者，\n陸生自度不能爭之，\n迺病免家居。\n以好畤田地善，\n可以家焉。\n有五男，\n\n迺出所使越得橐中裝\n賣千金，\n分其子，\n子二百金，\n令為生產。\n\n陸生常安車駟馬，\n從歌舞鼓琴瑟侍者十人。\n寶劍直百金，\n謂其子曰：\n「與汝約：\n過汝，\n汝給吾人馬酒食，\n\n極欲，\n十日而更。\n所死家，\n得寶劍車騎侍從者。\n一歲中\n往來過他客，\n率不過再三過，\n數見不鮮，\n無久慁公為也。」\n\n呂太后時，\n王諸呂，\n諸呂擅權，\n欲劫少主，\n危劉氏。\n右丞相陳平患之，\n力不能爭，\n恐禍及己，\n常燕居深念。\n\n陸生往請，\n直入坐，\n而陳丞相方深念，\n不時見陸生。\n陸生曰：「何念之深也？」\n陳平曰：\n「生揣我何念？」\n\n陸生曰：\n「足下位為上相，\n食三萬戶侯，\n可謂極富貴無欲矣。\n然有憂念，\n不過患諸呂、少主耳。」\n陳平曰：「然。\n為之柰何？」\n\n陸生曰：\n「天下安，\n注意相；\n天下危，\n注意將。\n將相和調，\n則士務附；\n士務附，\n天下雖有變，\n即權不分。\n\n為社稷計，\n在兩君掌握耳。\n臣常欲謂\n太尉絳侯，\n絳侯與我戲，\n易吾言。\n君何不交驩太尉，\n深相結？」\n\n為陳平畫\n呂氏數事。\n陳平用其計，\n迺以五百金\n為絳侯壽，\n厚具樂飲；\n太尉亦報如之。\n此兩人深相結，\n則呂氏謀益衰。\n\n陳平迺以奴婢百人，\n車馬五十乘，\n錢五百萬，\n遺陸生為飲食費。\n陸生以此游\n漢廷公卿閒，\n名聲藉甚。\n\n及誅諸呂，\n立孝文帝，\n陸生頗有力焉。\n孝文帝即位，\n欲使人之南越。\n陳丞相等乃言陸生\n\n為太中大夫，\n往使尉他，\n令尉他去\n黃屋稱制，\n令比諸侯，\n皆如意旨。\n語在《南越》語中。\n陸生竟以壽終。\n\n平原君朱建者，\n楚人也。\n故嘗為淮南王黥布相，\n有辠去，\n後復事黥布。\n布欲反時，\n問平原君，\n平原君非之，\n\n布不聽\n而聽梁父侯，\n遂反。\n漢已誅布，\n聞平原君諫\n不與謀，\n得不誅。\n語在《黥布》語中。\n\n平原君為人辯有口，\n刻廉剛直，\n家於長安。\n行不苟合，\n義不取容。\n辟陽侯行不正，\n得幸呂太后。\n時辟陽侯欲知平原君，\n平原君不肯見。\n\n及平原君母死，\n陸生素與平原君善，\n過之。\n平原君家貧，\n未有以發喪，\n方假貸服具，\n陸生令平原君發喪。\n陸生往見辟陽侯，\n賀曰：\n「平原君母死。」\n\n辟陽侯曰：\n「平原君母死，\n何乃賀我乎？」\n陸賈曰：「前日\n君侯欲知平原君，\n平原君義不知君，\n以其母故。\n今其母死，\n君誠厚送喪，\n則彼為君死矣。」\n\n辟陽侯乃奉\n百金往稅。\n列侯貴人以辟侯故，\n往稅凡五百金。\n\n辟陽侯幸呂太后，\n人或毀辟陽侯於孝惠帝，\n孝惠帝大怒，\n下吏，\n欲誅之。\n呂太后慚，\n不可以言。\n大臣多害辟陽侯行，\n欲遂誅之。\n\n辟陽侯急，\n因使人欲見平原君。\n平原君辭曰：\n「獄急，\n不敢見君。」\n迺求見孝惠幸臣閎籍孺，\n說之曰：\n「君所以得幸帝，\n天下莫不聞。\n\n今辟陽侯幸太后\n而下吏，\n道路皆言君讒，\n欲殺之。\n今日辟陽侯誅，\n旦日太后含怒，\n亦誅君。\n\n何不肉袒\n為辟陽侯言於帝？\n帝聽君出辟陽侯，\n太后大驩。\n兩主共幸君，\n君貴富益倍矣。」\n\n於是閎籍孺大恐，\n從其計，\n言帝，\n果出辟陽侯。\n辟陽侯之囚，欲見平原君，\n平原君不見辟陽侯，\n辟陽侯以為倍己，大怒。\n及其成功出之，\n迺大驚。\n\n呂太后崩，\n大臣誅諸呂，\n辟陽侯於諸呂至深，\n而卒不誅。\n計畫所以全者，\n皆陸生、平原君之力也。\n\n孝文帝時，\n淮南厲王殺辟陽侯，\n以諸呂故。\n文帝聞其客平原君\n為計策，\n使吏捕欲治。\n聞吏至門，\n平原君欲自殺。\n諸子及吏皆曰：\n\n「事未可知，\n何早自殺為？」\n平原君曰：\n「我死禍絕，\n不及而身矣。」\n遂自剄。\n孝文帝聞而惜之，\n曰：「吾無意殺之。」\n\n迺召其子，\n拜為中大夫。\n使匈奴，\n單于無禮，\n迺罵單于，\n遂死匈奴中。\n\n初，沛公引兵過陳留，\n酈生踵軍門上謁曰：\n「高陽賤民酈食其，\n竊聞沛公暴露，\n將兵助楚討不義，\n敬勞從者，\n願得望見，\n口畫天下便事。」\n\n使者入通，\n沛公方洗，\n問使者曰：\n「何如人也？」\n使者對曰：\n「狀貌類大儒，\n衣儒衣，\n冠側注。」\n\n沛公曰：\n「為我謝之，\n言我方以天下為事，\n未暇見儒人也。」\n使者出謝曰：\n「沛公敬謝先生，\n方以天下為事，\n未暇見儒人也。」\n\n酈生瞋目案劍叱使者曰：\n「走！\n復入言沛公，\n吾高陽酒徒也，\n非儒人也。」\n使者懼而失謁，\n跪拾謁，\n還走，\n復入報曰：\n\n「客，\n天下壯士也，\n叱臣，\n臣恐，\n至失謁。\n曰\n『走！\n復入言，\n而公高陽酒徒也』。」\n沛公遽雪足杖矛曰：\n「延客入！」\n\n酈生入，\n揖沛公曰：\n「足下甚苦，\n暴衣露冠，\n將兵助楚討不義，\n足下何不自喜也？\n臣願以事見，\n而曰\n\n『吾方以天下為事，\n未暇見儒人也』。\n夫足下欲興天下之大事而成天下之大功，\n而以目皮相，\n恐失天下之能士。\n且吾度足下之智不如吾，\n勇又不如吾。\n若欲就天下而不相見，\n竊為足下失之。」\n沛公謝曰：\n「鄉者聞先生之容，\n今見先生之意矣。」\n\n迺延而坐之，\n問所以取天下者。\n酈生曰：\n「夫足下欲成大功，\n不如止陳留。\n陳留者，\n天下之據衝\n也，\n兵之會地也，\n積粟數千萬石，\n城守甚堅。\n\n臣素善其令，\n願為足下說之。\n不聽臣，\n臣請為足下殺之，\n而下陳留。\n足下將陳留之眾，\n據陳留之城，\n而食其積粟，\n招天下之從兵；\n從兵已成，\n足下橫行天下，\n莫能有害足下者矣。」\n沛公曰：\n「敬聞命矣。」\n\n於是酈生迺夜見陳留令，\n說之曰：\n「夫秦為無道而天下畔之，\n今足下與天下從則可以成大功。\n今獨為亡秦嬰城而堅守，\n臣竊為足下危之。」\n陳留令曰：\n\n「秦法至重也，\n不可以妄言，\n妄言者無類，\n吾不可以應。\n先生所以教臣者，\n非臣之意也，\n願勿復道。」\n酈生留宿臥，\n夜半時斬陳留令首，\n踰城而下報沛公。\n\n沛公引兵攻城，\n縣令首於長竿以示城上人，\n曰：\n「趣下，\n而令頭已斷矣！\n今後下者必先斬之！」\n\n於是陳留人見令已死，\n遂相率而下沛公。\n沛公舍陳留南城門上，\n因其庫兵，\n食積粟，\n留出入三月，\n從兵以萬數，\n遂入破秦。\n\n太史公曰：\n世之傳酈生書，\n多曰漢王已拔三秦，\n東擊項籍\n而引軍於鞏洛之閒，\n酈生被儒衣往說漢王。\n\n迺非也。\n自沛公未入關，\n與項羽別而至高陽，\n得酈生兄弟。\n余讀陸生《新語書》十二篇，\n固當世之辯士。\n至平原君子與余善，\n是以得具論之。\n\n5.38《傅靳蒯成列傳第三十八》\n\n陽陵侯傅寬，\n以魏五大夫騎將從，\n為舍人，\n起橫陽。\n從攻安陽、杠里，\n擊趙賁軍於開封，\n及擊楊熊曲遇、陽武，\n斬首十二級，\n賜爵卿。\n從至霸上。\n\n沛公立為漢王，\n漢王賜寬封號共德君。\n從入漢中，\n迺為右騎將。\n從定三秦，\n賜食邑雕陰。\n從擊項籍，\n待懷，\n賜爵通德侯。\n從擊項冠、\n周蘭、龍且，\n所將卒斬將一人敖下，\n益食邑。\n\n屬淮陰，\n擊破齊歷下軍，\n擊田解。\n屬相國參，\n殘博，\n益食邑。\n\n因定齊地，\n剖符世世勿絕，\n封為陽陵侯，\n二千六百戶，\n除前所食。\n為齊右丞相，\n備齊。\n五歲為齊相國。\n\n四月，\n擊陳豨，\n屬太尉勃，\n以相國代丞相噲擊豨。\n一月，\n徙為代相國，\n將屯。\n二歲，\n為代丞相，\n將屯。\n\n孝惠五年卒，\n謚為景侯。\n子頃侯精立，\n二十四年卒。\n子共侯則立，\n十二年卒。\n子侯偃立，\n三十一年，\n坐與淮南王謀反，\n死，\n國除。\n\n信武侯靳歙，\n以中涓從，\n起宛朐。\n攻濟陽。\n破李由軍。\n擊秦軍亳南、開封東北，\n斬騎千人將一人，\n首五十七級，\n捕虜七十三人，\n賜爵封號臨平君。\n\n又戰藍田北，\n斬車司馬二人，\n騎長一人，\n首二十八級，\n捕虜五十七人。\n至霸上。\n沛公立為漢王，\n賜歙爵建武侯，\n遷為騎都尉。\n\n從定三秦。\n別西擊章平軍於隴西，\n破之，\n定隴西六縣，\n所將卒斬車司馬、候各四人，\n騎長十二人。\n從東擊楚，\n至彭城。\n\n漢軍敗還，\n保雍丘，\n去擊反者王武等。\n略梁地，\n別將擊刑說軍菑南，\n破之，\n身得說都尉二人，\n司馬、候十二人，\n降吏卒四千一百八十人。\n破楚軍滎陽東。\n三年，\n賜食邑四千二百戶。\n\n別之河內，\n擊趙將賁郝軍朝歌，\n破之，\n所將卒得騎將二人，\n車馬二百五十匹。\n從攻安陽以東，\n至棘蒲，\n下七縣。\n別攻破趙軍，\n得其將司馬二人，\n候四人，\n降吏卒二千四百人。\n\n從攻下邯鄲。\n別下平陽，\n身斬守相，\n所將卒斬兵守、郡守各一人，\n降鄴。\n從攻朝歌、邯鄲，\n及別擊破趙軍，\n降邯鄲郡六縣。\n還軍敖倉，\n破項籍軍成皋南，\n擊絕楚饟道，\n起滎陽至襄邑。\n\n破項冠軍魯下。\n略地東至繒、郯、下邳，\n南至蘄、竹邑。\n擊項悍濟陽下。\n還擊項籍陳下，\n破之。\n別定江陵，\n降江陵柱國、大司馬以下八人，\n身得江陵王，\n生致之雒陽，\n因定南郡。\n\n從至陳，\n取楚王信，\n剖符世世勿絕，\n定食四千六百戶，\n號信武侯。\n\n以騎都尉從擊代，\n攻韓信平城下，\n還軍東垣。\n有功，\n遷為車騎將軍，\n并將梁、\n趙、齊、燕、楚車騎，\n別擊陳豨丞相敞，\n\n破之，\n因降曲逆。\n從擊黥布有功，\n益封定食五千三百戶。\n凡斬首九十級，\n虜百三十二人；\n別破軍十四，\n降城五十九，\n定郡、國各一，\n縣二十三；\n得王、柱國各一人，\n二千石以下至五百石三十九人。\n\n高后五年，\n歙卒，\n謚為肅侯。\n子亭代侯。\n二十一年，\n坐事國人過律，\n孝文後三年，\n奪侯，\n國除。\n\n蒯成侯緤者，沛人也，\n姓周氏。\n常為高祖參乘，\n以舍人從起沛。\n至霸上，西霸上，\n漢，\n西入蜀、還定三秦，\n食邑池陽。\n東絕甬道，\n\n從出度平陰，\n遇淮陰侯兵襄國，\n軍乍利乍不利，\n終無離上心。\n以緤為信武侯，\n食邑三千三百戶。\n高祖十二年，\n以緤為蒯成侯，\n除前所食邑。\n\n上欲自擊陳豨，\n蒯成侯泣曰：\n「始秦攻破天下，\n未嘗自行。\n今上常自行，\n是為無人可使者乎？」\n上以為「愛我」，\n賜入殿門不趨，\n殺人不死。\n\n至孝文五年，\n緤以壽終，\n謚為貞侯。\n子昌代侯，\n有罪，\n國除。\n至孝景中二年，\n封緤子居代侯。\n至元鼎三年，\n居為太常，\n有罪，\n國除。\n\n太史公曰：\n陽陵侯傅寬、信武侯靳歙\n皆高爵，\n從高祖起山東，\n攻項籍，\n誅殺名將，\n破軍降城以十數，\n未嘗困辱，\n\n此亦天授也。\n蒯成侯周緤操\n心堅正，\n身不見疑，\n上欲有所之，\n未嘗不垂涕，\n此有傷心者然，\n可謂篤厚君子矣。\n\n5.39《劉敬叔孫通列傳第三十九》\n\n劉敬者，\n齊人也。\n漢五年，\n戍隴西，\n過洛陽，\n高帝在焉。\n婁敬脫輓輅，\n衣其羊裘，\n見齊人虞將軍曰：\n「臣願見上\n言便事。」\n\n虞將軍欲與之鮮衣，\n婁敬曰：\n「臣衣帛，\n衣帛見；\n衣褐，\n衣褐見：\n終不敢易衣。」\n於是虞將軍入言上。\n上召入見，\n賜食。\n\n已而問婁敬，\n婁敬說曰：\n「陛下都洛陽，\n豈欲與周室比隆哉？」\n上曰：「然。」\n婁敬曰：\n\n「陛下取天下\n與周室異。\n周之先自后稷，\n堯封之邰，\n積德累善十有餘世。\n公劉避桀居豳。\n太王以狄伐故，\n去豳，\n杖馬箠居岐，\n國人爭隨之。\n\n及文王為西伯，\n斷虞芮之訟，\n始受命，\n呂望、伯夷自海濱來\n歸之。\n武王伐紂，\n不期而會孟津\n之上八百諸侯，\n\n皆曰紂可伐矣，\n遂滅殷。\n成王即位，\n周公之屬傅相焉，\n迺營成周洛邑，\n以此為天下之中也，\n諸侯四方納貢職，\n道里均矣，\n有德則易以王，\n無德則易以亡。\n\n凡居此者，\n欲令周務\n以德致人，\n不欲依阻險，\n令後世驕奢\n以虐民也。\n及周之盛時，\n天下和洽，\n四夷鄉風，\n慕義懷德，\n附離而並事天子，\n\n不屯一卒，\n不戰一士，\n八夷大國之民\n莫不賓服，\n效其貢職。\n\n及周之衰也，\n分而為兩，\n天下莫朝，\n周不能制也。\n非其德薄也，\n而形勢弱也。\n\n今陛下起豐沛，\n收卒三千人，\n以之徑往\n而卷蜀漢，\n定三秦，\n與項羽戰滎陽，\n爭成皋之口，\n大戰七十，\n小戰四十，\n\n使天下之民\n肝腦塗地，\n父子暴骨中野，\n不可勝數，\n哭泣之聲未絕，\n傷痍者未起，\n而欲比\n隆於成康之時，\n\n臣竊以為不侔也。\n且夫秦地被山帶河，\n四塞以為固，\n卒然有急，\n百萬之眾可具也。\n因秦之故，\n資甚美膏腴之地，\n此所謂天府者也。\n\n陛下入關而都之，\n山東雖亂，\n秦之故地可全而有也。\n夫與人鬭，\n不搤其亢，\n拊其背，\n未能全其勝也。\n今陛下入關而都，\n案秦之故地，\n此亦搤天下之亢\n而拊其背也。」\n\n高帝問群臣，\n群臣皆山東人，\n爭言周王數百年，\n秦二世即亡，\n不如都周。\n\n上疑未能決。\n及留侯明言\n入關便，\n即日車駕西\n都關中。\n\n於是上曰：\n「本言都秦地者婁敬，\n『婁』者乃『劉』也。」\n賜姓劉氏，\n拜為郎中，\n號為奉春君。\n\n漢七年，\n韓王信反，\n高帝自往擊之。\n至晉陽，\n聞信與匈奴\n欲共擊漢，\n\n上大怒，\n使人使匈奴。\n匈奴匿其壯士\n肥牛馬，\n但見老弱及羸畜。\n使者十輩來，\n皆言匈奴可擊。\n上使劉敬復往使匈奴，\n還報曰：\n\n「兩國相擊，\n此宜夸矜見所長。\n今臣往，\n徒見羸瘠老弱，\n此必欲見短，\n伏奇兵以爭利。\n愚以為匈奴不可擊也。」\n\n是時漢兵\n已踰句注，\n二十餘萬兵已業行。\n上怒，罵劉敬曰：\n「齊虜！\n以口舌得官，\n今迺妄言沮吾軍。」\n械擊敬廣武。\n遂往，\n至平城，\n\n匈奴果出奇兵\n圍高帝白登，\n七日然後得解。\n高帝至廣武，\n赦敬，\n曰：\n\n「吾不用公言，\n以困平城。\n吾皆已斬前使十輩\n言可擊者矣。」\n迺封敬二千戶，\n為關內侯，\n號為建信侯。\n\n高帝罷平城歸，\n韓王信亡入胡。\n當是時，冒頓為單于，\n兵彊，\n控弦三十萬，\n數苦北邊。\n上患之，\n問劉敬。\n劉敬曰：\n\n「天下初定，\n士卒罷於兵，\n未可以武服也。\n冒頓殺父代立，\n妻群母，\n以力為威，\n未可以仁義說也。\n獨可以計久遠\n子孫為臣耳，\n然恐陛下不能為。」\n\n上曰：「誠可，\n何為不能！\n顧為柰何？」\n劉敬對曰：\n「陛下誠能以\n適長公主妻之，\n厚奉遺之，\n\n彼知漢適女\n送厚，\n蠻夷必慕\n以為閼氏，\n生子必為太子，代單于。\n何者？\n貪漢重幣。\n陛下以歲時漢所餘彼所鮮數問遺，\n\n因使辯士風諭\n以禮節。\n冒頓在，\n固為子婿；\n死，\n則外孫為單于。\n豈嘗聞外孫\n敢與大父抗禮者哉？\n\n兵可無戰\n以漸臣也。\n若陛下不能遣長公主，\n而令宗室\n及後宮詐稱公主；\n彼亦知，\n不肯貴近，\n無益也。」\n\n高帝曰：「善。」\n欲遣長公主。\n呂后日夜泣，\n曰：\n「妾唯太子、一女，\n柰何棄之匈奴！」\n上竟不能遣長公主，\n而取家人子\n名為長公主，\n妻單于。\n使劉敬往結和親約。\n\n劉敬從匈奴來，\n因言\n「匈奴河南\n白羊、樓煩王，\n去長安近者七百里，\n輕騎一日一夜\n可以至秦中。\n秦中新破，\n少民，\n地肥饒，\n可益實。\n\n夫諸侯初起時，\n非齊諸田，\n楚昭、屈、景莫能興。\n今陛下雖都關中，\n實少人。\n北近胡寇，\n東有六國之族，宗彊，\n一日有變，\n\n陛下亦未得高枕而臥也。\n臣願陛下徙齊諸田，\n楚昭、屈、景，\n燕、趙、韓、魏後，\n及豪桀名家居關中。\n\n無事，\n可以備胡；\n諸侯有變，\n亦足率以東伐。\n此彊本弱末之術也」。\n上曰：「善。」\n迺使劉敬徒所言\n關中\n十餘萬口。\n\n叔孫通者，\n薛人也。\n秦時以文學徵，\n待詔博士。\n數歲，\n陳勝起山東，\n使者以聞，\n\n二世召博士\n諸儒生問曰：\n「楚戍卒攻蘄\n入陳，\n於公如何？」\n博士諸生三十餘人\n前曰：\n「人臣無將，\n將即反，\n罪死無赦。\n願陛下急發兵擊之。」\n二世怒，作色。\n\n叔孫通前曰：\n「諸生言皆非也。\n夫天下合為一家，\n毀郡縣城，\n鑠其兵，\n示天下不復用。\n且明主在其上，\n法令具於下，\n使人人奉職，\n四方輻輳，\n\n安敢有反者！\n此特群盜\n鼠竊狗盜耳，\n何足置之齒牙閒。\n郡守尉今捕論，\n何足憂。」\n\n二世喜曰：「善。」\n盡問諸生，\n諸生或言反，\n或言盜。\n於是二世令御史案\n諸生言反者\n下吏，\n非所宜言。\n諸言盜者\n皆罷之。\n\n迺賜叔孫通帛二十匹，\n衣一襲，\n拜為博士。\n叔孫通已出宮，\n反舍，\n諸生曰：\n「先生何言之諛也？」\n通曰：「公不如也，\n我幾不脫於虎口！」\n\n迺亡去，\n之薛，\n薛已降楚矣。\n及項梁之薛，\n叔孫通從之。\n敗於定陶，\n從懷王。\n懷王為義帝，\n徙長沙，\n叔孫通留事項王。\n\n漢二年，\n漢王從五諸侯入彭城，\n叔孫通降漢王。\n漢王敗而西，\n因竟從漢。\n\n叔孫通儒服，\n漢王憎之；\n迺變其服，\n服短衣，\n楚製，\n漢王喜。\n\n叔孫通之降漢，\n從儒生弟子百餘人，\n然通無所言進，\n專言諸故群盜壯士進之。\n弟子皆竊罵曰：\n「事先生數歲，\n幸得從降漢，\n今不能進臣等，\n專言大猾，\n何也？」\n\n叔孫通聞之，\n迺謂曰：\n「漢王方蒙矢石\n爭天下，\n諸生寧能鬭乎？\n故先言\n斬將搴旗之士。\n諸生且待我，\n我不忘矣。」\n漢王拜叔孫通為博士，\n號稷嗣君。\n\n漢五年，\n已并天下，\n諸侯共尊漢王\n為皇帝於定陶，\n叔孫通就其儀號。\n高帝悉去\n秦苛儀法，\n為簡易。\n\n群臣飲酒\n爭功，\n醉或妄呼，\n拔劍擊柱，\n高帝患之。\n叔孫通知上\n益厭之也，\n說上曰：\n\n「夫儒者難與\n進取，\n可與守成。\n臣願徵魯諸生，\n與臣弟子共起朝儀。」\n\n高帝曰：「得無難乎？」\n叔孫通曰：\n「五帝異樂，\n三王不同禮。\n禮者，\n因時世人情\n為之節文者也。\n\n故夏、殷、周之禮\n所因損益可知者，\n謂不相復也。\n臣願頗采古禮\n與秦儀雜就之。」\n上曰：「可試為之，\n令易知，\n度吾所能行為之。」\n\n於是叔孫通使\n徵魯諸生三十餘人。\n魯有兩生不肯行，\n曰：「公所事者且十主，\n皆面諛以得親貴。\n\n今天下初定，\n死者未葬，\n傷者未起，\n又欲起禮樂。\n禮樂所由起，\n積德百年而後可興也。\n\n吾不忍為公所為。\n公所為不合古，\n吾不行。\n公往矣，\n無汙我！」\n叔孫通笑曰：\n「若真鄙儒也，\n不知時變。」\n\n遂與所徵\n三十人西，\n及上左右為學者\n與其弟子百餘人\n為緜蕞野外。\n習之月餘，\n叔孫通曰：「上可試觀。」\n上既觀，使行禮，\n曰：\n「吾能為此。」\n迺令群臣習肄，\n會十月。\n\n漢七年，\n長樂宮成，\n諸侯群臣皆朝\n十月。儀：\n先平明，\n謁者治禮，\n引以次入殿門，\n\n廷中陳車騎\n步衛宮，\n設兵張旗志。\n傳言「趨」。\n殿下郎中俠陛，\n陛數百人。\n\n功臣列侯諸將軍軍吏\n以次陳西方，\n東鄉；\n文官丞相以下\n陳東方，\n西鄉。\n大行設九賓，臚傳。\n\n於是皇帝輦出房，\n百官執職傳警，\n引諸侯王以下\n至吏六百石\n以次奉賀。\n自諸侯王以下莫不振恐肅敬。\n\n至禮畢，\n復置法酒。\n諸侍坐殿上皆伏抑首，\n以尊卑次起上壽。\n觴九行，\n謁者言「罷酒」。\n御史執法舉\n不如儀者\n輒引去。\n\n竟朝置酒，\n無敢讙譁失禮者。\n於是高帝曰：\n「吾迺今日知\n為皇帝之貴也。」\n迺拜叔孫通為太常，\n賜金五百斤。\n\n叔孫通因進曰：\n「諸弟子儒生隨臣久矣，\n與臣共為儀，\n願陛下官之。」\n高帝悉以為郎。\n叔孫通出，\n皆以五百斤金\n賜諸生。\n\n諸生迺皆喜曰：\n「叔孫生誠聖人也，\n知當世之要務。」\n漢九年，\n高帝徙叔孫通\n為太子太傅。\n\n漢十二年，\n高祖欲\n以趙王如意易太子，\n叔孫通諫上曰：\n「昔者\n晉獻公以驪姬之故\n廢太子，\n立奚齊，\n晉國亂者數十年，\n為天下笑。\n\n秦以不蚤\n定扶蘇，\n令趙高得\n以詐立胡亥，\n自使滅祀，\n此陛下所親見。\n\n今太子仁孝，\n天下皆聞之；\n呂后與陛下攻苦\n食啖，\n其可背哉！\n陛下必欲廢適\n而立少，\n臣願先伏誅，\n以頸血汙地。」\n\n高帝曰：「公罷矣，\n吾直戲耳。」\n叔孫通曰：\n「太子天下本，\n本一搖天下振動，\n奈何以天下為戲！」\n高帝曰：「吾聽公言。」\n及上置酒，\n見留侯所招客\n從太子入見，\n上迺遂無易太子志矣。\n\n高帝崩，\n孝惠即位，\n迺謂叔孫生曰：\n「先帝園陵寢廟，\n群臣莫能習。」\n徙為太常，\n定宗廟儀法。\n及稍定漢諸儀法，\n皆叔孫生為太常所論箸也。\n\n孝惠帝為東\n朝長樂宮，\n及閒往，\n數蹕煩人，\n迺作複道，\n方築武庫南。\n\n叔孫生奏事，\n因請閒曰：\n「陛下何自築複道高寢，\n衣冠\n月出游高廟？\n高廟，\n漢太祖，\n柰何令後世子孫\n乘宗廟道上行哉？」\n\n孝惠帝大懼，\n曰：\n「急壞之。」\n叔孫生曰：\n「人主無過舉。\n今已作，\n百姓皆知之，\n今壞此，\n則示有過舉。\n願陛下為原廟渭北，\n衣冠月出游之，\n益廣多宗廟，\n大孝之本也。」\n\n上迺詔有司\n立原廟。\n原廟起，\n以複道故。\n\n孝惠帝曾春出\n游離宮，\n叔孫生曰：\n「古者有春\n嘗果，\n方今櫻桃孰，\n可獻，\n願陛下出，\n因取櫻桃獻宗廟。」\n上迺許之。\n諸果獻由此興。\n\n太史公曰：\n語曰\n「千金之裘，\n非一狐之腋也；\n臺榭之榱，\n非一木之枝也；\n三代之際，\n非一士之智也。」\n信哉！\n\n夫高祖起微細，\n定海內，\n謀計用兵，可謂盡之矣。\n然而劉敬脫輓輅\n一說，\n建萬世之安，\n智豈可專邪！\n\n叔孫通希世度務，\n制禮進退，\n與時變化，\n卒為漢家儒宗。\n「大直若詘，\n道固委蛇」，\n蓋謂是乎？\n\n5.40《季布欒布列傳第四十》\n\n季布者，\n楚人也。\n為氣任俠，有名於楚。\n項籍使將兵，\n數窘漢王。\n及項羽滅，\n高祖購求布千金，\n敢有舍匿，\n罪及三族。\n\n季布匿濮陽周氏。\n周氏曰：「漢購將軍急，\n迹且至臣家，\n將軍能聽臣，\n臣敢獻計；\n即不能，\n願先自剄。」\n季布許之。\n\n迺髡鉗季布，\n衣褐衣，\n置廣柳車中，\n并與其家僮數十人，\n之魯朱家所賣之。\n朱家心知是季布，\n迺買而置之田。\n\n誡其子曰：\n「田事聽此奴，\n必與同食。」\n朱家迺乘軺車之洛陽，\n見汝陰侯滕公。\n滕公留朱家\n飲數日。\n因謂滕公曰：\n\n「季布何大罪，\n而上求之急也？」\n滕公曰：\n「布數為項羽\n窘上，\n上怨之，故必欲得之。」\n朱家曰：「君視季布何如人也？」\n\n曰：「賢者也。」\n朱家曰：「臣各為其主用，\n季布為項籍用，\n職耳。\n項氏臣可盡誅邪？\n今上始得天下，\n獨以己之私怨求一人，\n何示天下之不廣也！\n\n且以季布之賢\n而漢求之急如此，\n此不北走胡\n即南走越耳。\n\n夫忌壯士以資敵國，\n此伍子胥\n所以鞭荊平王之墓也。\n君何不從容為上言邪？」\n汝陰侯滕公心知朱家大俠，\n意季布匿其所，\n迺許曰：\n「諾。」\n\n待閒，\n果言如朱家指。\n上迺赦季布。\n當是時，\n諸公皆多季布能\n摧剛為柔，\n朱家亦以此名聞當世。\n季布召見，\n謝，\n上拜為郎中。\n\n孝惠時，\n為中郎將。\n單于嘗為書嫚呂后，\n不遜，\n呂后大怒，\n召諸將議之。\n上將軍樊噲曰：\n「臣願得十萬眾，\n橫行匈奴中。」\n\n諸將皆阿呂后意，\n曰\n「然」。\n季布曰：\n「樊噲可斬也！\n夫高帝將兵四十餘萬眾，\n困於平城，\n今噲柰何以十萬眾\n橫行匈奴中，\n面欺！\n且秦以事於胡，\n陳勝等起。\n\n于今創痍未瘳，\n噲又面諛，\n欲搖動天下。」\n是時殿上皆恐，\n太后罷朝，\n遂不復議擊匈奴事。\n\n季布為河東守，\n孝文時，\n人有言其賢者，\n孝文召，\n欲以為御史大夫。\n復有言其勇，\n使酒難近。\n至，\n留邸一月，\n見罷。\n季布因進曰：\n\n「臣無功竊寵，\n待罪河東。\n陛下無故召臣，\n此人必有以臣欺陛下者；\n今臣至，\n無所受事，\n罷去，\n此人必有以毀臣者。\n夫陛下以一人之譽\n而召臣，\n一人之毀\n\n而去臣，\n臣恐天下有識聞之\n有以闚陛下也。」\n上默然慚，\n良久曰：\n「河東吾股肱郡，\n故特召君耳。」\n布辭之官。\n\n楚人曹丘生，辯士，\n數招權顧金錢。\n事貴人趙同等，\n與竇長君善。\n\n季布聞之，\n寄書諫長君曰：\n「吾聞曹丘生非長者，\n勿與通。」\n及曹丘生歸，\n欲得書請季布。\n竇長君曰：「季將軍不說足下，\n足下無往。」\n\n固請書，\n遂行。\n使人先發書，\n季布果大怒，待曹丘。\n曹丘至，\n即揖季布曰：\n「楚人諺曰\n斤，\n『得黃金百，\n不如得季布一諾』，\n\n足下何以得此聲\n於梁楚閒哉？\n且僕楚人，\n足下亦楚人也。\n僕游揚足下之名於天下，\n顧不重邪？\n何足下距僕之深也！」\n\n季布迺大說，\n引入，\n留數月，\n為上客，\n厚送之。\n季布名所以益聞者，\n曹丘揚之也。\n\n季布弟季心，\n氣蓋關中，\n遇人恭謹，\n為任俠，\n方數千里，\n士皆爭為之死。\n\n嘗殺人，\n亡之吳，\n從袁絲匿。\n長事袁絲，\n弟畜灌夫、籍福之屬。\n嘗為中司馬，\n中尉郅都\n不敢不加禮。\n\n少年多時時\n竊籍其名以行。\n當是時，季心以勇，\n布以諾，\n著聞關中。\n\n季布母弟丁公，\n為楚將。\n丁公為項羽\n逐窘高祖彭城西，\n短兵接，\n高祖急，\n顧丁公曰：\n「兩賢豈相戹哉！」\n\n於是丁公引兵而還，\n漢王遂解去。\n及項王滅，\n丁公謁見高祖。\n高祖以丁公徇軍中，\n曰：\n「丁公為項王臣不忠，\n使項王失天下者，\n迺丁公也。」\n遂斬丁公，\n曰：\n「使後世為人臣者無效丁公！」\n\n欒布者，\n梁人也。\n始梁王彭越為家人時，\n嘗與布游。\n窮困，\n賃傭於齊，\n為酒人保。\n\n數歲，\n彭越去之巨野中為盜，\n而布為人所略賣，\n為奴於燕。\n為其家主執仇，\n燕將臧荼\n舉以為都尉。\n\n臧荼後為燕王，\n以布為將。\n及臧荼反，\n漢擊燕，\n虜布。\n梁王彭越聞之，\n迺言上，\n請贖布以為梁大夫。\n\n使於齊，\n未還，\n漢召彭越，\n責以謀反，\n夷三族。\n已而梟彭越頭於雒陽下，\n詔曰：\n「有敢收視者，\n輒捕之。」\n\n布從齊還，\n奏事彭越頭下，\n祠而哭之。\n吏捕布以聞。\n上召布，\n罵曰：\n「若與彭越反邪？\n吾禁人勿收，\n若獨祠而哭之，\n與越反明矣。\n趣亨之。」\n\n方提\n趣湯，\n布顧曰：\n「願一言而死。」\n上曰：「何言？」\n布曰：\n「方上之困於彭城，\n敗滎陽、成皋閒，\n項王所以遂不能遂西，\n徒以彭王居梁地，\n與漢合從苦楚也。\n\n當是之時，\n彭王一顧，\n與楚則漢破，\n與漢而楚破。\n且垓下之會，\n微彭王，\n項氏不亡。\n\n天下已定，\n彭王剖符受封，\n亦欲傳之萬世。\n今陛下一徵兵於梁，\n彭王病不行，\n而陛下疑以為反，\n反形未見，\n\n以苛小案誅滅之，\n臣恐功臣人人\n自危也。\n今彭王已死，\n臣生不如死，\n請就亨。」\n於是上迺釋布罪，\n拜為都尉。\n\n孝文時，\n為燕相，\n至將軍。\n布迺稱曰：\n「窮困\n不能辱身下志，\n非人也；\n富貴\n不能快意，\n非賢也。」\n\n於是嘗有德者厚報之，\n有怨者必以法滅之。\n吳軍楚反時，\n以軍功封俞侯，\n復為燕相。\n燕齊之閒皆為欒布立社，\n號曰欒公社。\n\n景帝中五年薨。\n子賁嗣，\n為太常，\n犧牲不如令，\n國除。\n\n太史公曰：\n以項羽之氣，\n而季布以勇顯於楚，\n身屨典軍\n搴旗者數矣，\n可謂壯士。\n然至被刑戮，\n為人奴而不死，\n何其下也！\n彼必自負其材，\n故受辱而不羞，\n欲有所用其未足也，\n\n故終為漢名將。\n賢者誠重其死。\n夫婢妾賤人感慨\n而自殺者，\n非能勇也，\n其計畫無復之耳。\n欒布哭彭越，\n趣湯如歸者，\n彼誠知所處，\n不自重其死。\n雖往古烈士，\n何以加哉！\n\n5.41《袁盎鼂錯列傳第四十一》\n\n袁盎者，\n楚人也，字絲。\n父故為群盜，\n徙處安陵。\n高后時，\n盎嘗為呂祿舍人。\n及孝文帝即位，\n盎兄噲任盎\n為中郎。\n\n絳侯為丞相，\n朝罷趨出，\n意得甚。\n上禮之恭，\n常自送之。\n袁盎進曰：\n「陛下以丞相何如人？」\n上曰：「社稷臣。」\n\n盎曰：「絳侯所謂功臣，\n非社稷臣。\n社稷臣主在與在，\n主亡與亡。\n方呂后時，\n諸呂用事，\n擅相王，\n劉氏不絕如帶。\n\n是時絳侯為太尉，\n主兵柄，\n弗能正。\n呂后崩，\n大臣相與共畔諸呂，\n太尉主兵，\n適會其成功，\n\n所謂功臣，\n非社稷臣。\n丞相如有驕主色。\n陛下謙讓，\n臣主失禮，\n竊為陛下不取也。」\n後朝，上益莊，\n丞相益畏。\n已而絳侯望袁盎曰：\n「吾與而兄善，\n今兒廷毀我！」\n盎遂不謝。\n\n及絳侯免相\n之國，\n國人上書告\n以為反，\n徵繫清室，\n宗室諸公\n莫敢為言，\n唯袁盎明絳侯無罪。\n絳侯得釋，\n盎頗有力。\n絳侯乃大與盎結交。\n\n淮南厲王朝，\n殺辟陽侯，\n居處驕甚。\n袁盎諫曰：\n「諸侯大驕\n必生患，\n可適削地。」\n\n上弗用。\n淮南王益橫。\n及棘蒲侯柴武太子\n謀反事覺，\n治，\n連淮南王，淮南王徵，\n上因遷之蜀，\n轞車傳送。\n\n袁盎時為中郎將，\n乃諫曰：\n「陛下素驕淮南王，\n弗稍禁，\n以至此，\n今又暴摧折之。\n淮南王為人剛，\n如有遇霧露行道死，\n陛下\n竟為天下之大\n弗能容，\n有殺弟之名，柰何？」\n上弗聽，\n遂行之。\n\n淮南王至雍，\n病死，\n聞，\n上輟食，\n哭甚哀。\n\n盎入，\n頓首請罪。\n上曰：\n「以不用公言至此。」\n盎曰：\n「上自寬，\n此往事，\n豈可悔哉！\n且陛下有高世之行者三，\n此不足\n以毀名。」\n\n上曰：\n「吾高世行三者何事？」\n盎曰：\n「陛下居代時，\n太后嘗病，\n三年，\n陛下不交睫，\n不解衣，\n湯藥非陛下口所嘗弗進。\n\n夫曾參\n以布衣猶難之，\n今陛下親以王者脩之，\n過曾參孝遠矣。\n夫諸呂用事，\n大臣專制，\n然陛下從代乘六乘傳\n馳不測之淵，\n\n雖賁育之勇不及陛下。\n陛下至代邸，\n西向讓天子位者再，\n南面讓天子位者三。\n夫許由一讓，\n而陛下五以天下讓，\n過許由四矣。\n且陛下遷淮南王，\n欲以苦其志，\n使改過，\n\n有司衛不謹，\n故病死。」\n於是上乃解，\n曰：\n「將柰何？」\n盎曰：「淮南王有三子，\n唯在陛下耳。」\n於是文帝立其三子皆為王。\n盎由此\n名重朝廷。\n\n袁盎常引大體忼慨。\n宦者趙同\n以數幸，\n常害袁盎，\n袁盎患之。\n盎兄子種\n為常侍騎，\n持節夾乘，\n\n說盎曰：\n「君與鬭，\n廷辱之，\n使其毀不用。」\n孝文帝出，\n趙同參乘，\n袁盎伏車前曰：\n\n「臣聞天子所與共六尺輿者，\n皆天下豪英。\n今漢雖乏人，\n陛下獨柰何\n與刀鋸餘人載！」\n於是上笑，\n下趙同。\n趙同泣下車。\n\n文帝從霸陵上，\n欲西馳下峻阪。\n袁盎騎，\n並車擥轡。上曰：\n「將軍怯邪？」\n盎曰：「臣聞\n千金之子\n坐不垂堂，\n\n百金之子\n不騎衡，\n聖主不乘危\n而徼幸。\n今陛下騁六騑，\n馳下峻山，\n如有馬驚車敗，\n陛下縱自輕，\n柰高廟、太后何？」\n上乃止。\n\n上幸上林，\n皇后、慎夫人從。\n其在禁中，\n常同席坐。\n及坐，\n郎署長布席，\n\n袁盎引卻慎夫人坐。\n慎夫人怒，\n不肯坐。\n上亦怒，\n起，\n入禁中。\n盎因前說曰：\n\n「臣聞尊卑有序\n則上下和。\n今陛下既已立后，\n慎夫人乃妾，\n妾主豈可與同坐哉！\n適所以失尊卑矣。\n且陛下幸之，\n即厚賜之。\n陛下所以為慎夫人，\n適所以禍之。\n陛下獨不見\n『人彘』乎？」\n於是上乃說，\n召語慎夫人。\n慎夫人賜盎金五十斤。\n\n然袁盎亦以數\n直諫，\n不得久居中，\n調為隴西都尉。\n仁愛士卒，\n士卒皆爭為死。\n遷為齊相。\n徙為吳相，\n辭行，\n種謂盎曰：\n\n「吳王驕日久，\n國多姦。\n今苟欲劾治，\n彼不上書告君，\n即利劍刺君矣。\n南方卑溼，\n君能日飲，\n毋何，\n時說王曰毋反而已。\n如此幸得脫。」\n盎用種之計，\n吳王厚遇盎。\n\n盎告歸，\n道逢丞相申屠嘉，\n下車拜謁，\n丞相從車上謝袁盎。\n袁盎還，\n愧其吏，\n乃之丞相舍上謁，\n求見丞相。\n丞相良久而見之。\n\n盎因跪曰：\n「願請閒。」\n丞相曰：\n「使君所言公事，\n之曹與長史掾議，\n吾且奏之；\n即私邪，\n吾不受私語。」\n\n袁盎即跪說曰：\n「君為丞相，\n自度孰與陳平、絳侯？」\n丞相曰：\n「吾不如。」\n袁盎曰：\n\n「善，\n君即自謂不如。\n夫陳平、絳侯\n輔翼高帝，\n定天下，\n為將相，\n而誅諸呂，\n存劉氏；\n君乃材官蹶張，\n遷為隊率，\n\n積功至淮陽守，\n非有奇計\n攻城野戰之功。\n且陛下從代來，\n每朝，\n郎官上書疏，\n\n未嘗不止輦\n受其言，\n言不可用置之，\n言可受採之，\n未嘗不稱善。\n何也？\n則欲以致\n天下賢士大夫。\n\n上日聞所不聞，\n明所不知，\n日益聖智；\n君今自閉鉗天下之口\n而日益愚。\n夫以聖主責愚相，\n君受禍不久矣。」\n\n丞相乃再拜曰：\n「嘉鄙野人，\n乃不知，\n將軍幸教。」\n引入與坐，\n為上客。\n\n盎素不好鼂錯，\n鼂錯所居坐，\n盎去；\n盎坐，\n錯亦去：\n兩人未嘗同堂語。\n及孝文帝崩，\n孝景帝即位，\n\n鼂錯為御史大夫，\n使吏案袁盎\n受吳王財物，\n抵罪，\n詔赦\n以為庶人。\n\n吳楚反，聞，\n鼂錯謂丞史曰：\n「夫袁盎多受吳王金錢，\n專為蔽匿，\n言不反。\n今果反，\n欲請治盎\n宜知計謀。」\n丞史曰：\n「事未發，\n治之有絕。\n\n今兵西鄉，\n治之何益！\n且袁盎不宜有謀。」\n鼂錯猶與未決。\n人有告袁盎者，\n\n袁盎恐，\n夜見竇嬰，\n為言吳所以反者，\n願至上前\n口對狀。\n竇嬰入言上，\n上乃召袁盎入見。\n鼂錯在前，\n及盎請辟人\n賜閒，\n\n錯去，固恨甚。\n袁盎具言吳所以反狀，\n以錯故，\n獨急斬錯以謝吳，\n吳兵乃可罷。\n其語具在《吳事》中。\n\n使袁盎為太常，\n竇嬰為大將軍。\n兩人素相與善。\n逮吳反，\n諸陵長者\n長安中賢大夫爭附兩人，\n車隨者日數百乘。\n\n及鼂錯已誅，\n袁盎以太常使吳。\n吳王欲使將，\n不肯。\n欲殺之，\n使一都尉以五百人\n圍守盎軍中。\n\n袁盎自其為吳相時，\n嘗有從史嘗\n盜愛盎侍兒，\n盎知之，\n弗泄，\n遇之如故。\n\n人有告從史，\n言\n「君知爾與侍者通」，\n乃亡歸。\n袁盎驅自追之，\n遂以侍者賜之，\n復為從史。\n\n及袁盎使吳見守，\n從史適為\n守盎校尉司馬，\n乃悉以其裝齎\n置二石醇\n醪，\n會天寒，\n士卒飢渴，\n飲酒醉，西南陬卒皆臥，\n\n司馬夜引袁盎起，\n曰：\n「君可以去矣，\n吳王期旦日斬君。」\n曰：\n盎弗信，「公何為者？」\n司馬曰：「臣故為從史\n盜君侍兒者。」\n盎乃驚謝曰：\n\n「公幸有親，\n吾不足以累公。」\n司馬曰：「君弟去，\n臣亦且亡，\n辟吾親，\n君何患！」\n\n乃以刀決張，\n道從醉卒直隧直出。\n司馬與分背，\n袁盎解節毛\n懷之，\n杖，\n步行七八里，\n明，\n見梁騎，\n騎馳去，\n遂歸報。\n\n吳楚已破，\n上更以元王子平陸侯\n禮為楚王，\n袁盎為楚相。\n嘗上書有所言，\n不用。\n袁盎病免\n\n居家，\n與閭里浮沈，相隨行，\n鬭雞走狗。\n雒陽劇孟嘗過袁盎，\n盎善待之。\n安陵富人有謂盎曰：\n「吾聞劇孟博徒，\n將軍何自通之？」\n\n盎曰：「劇孟雖博徒，\n然母死，\n客送葬車千餘乘，\n此亦有過人者。\n且緩急人所有。\n夫一旦有急叩門，\n不以親為解，\n不以存亡為辭，\n\n天下所望者，\n獨季心、劇孟耳。\n今公常從數騎，\n一旦有緩急，\n寧足恃乎！」\n罵富人，\n弗與通。\n諸公聞之，\n皆多袁盎。\n\n袁盎雖家居，\n景帝時時使人\n問籌策。\n梁王\n欲求為嗣，\n袁盎進說，\n其後語塞。\n\n梁王以此怨盎，\n曾使人刺盎。\n刺者至關中，\n問袁盎，\n諸君譽之\n皆不容口。\n\n乃見袁盎曰：\n「臣受梁王金來刺君，\n君長者，\n不忍刺君。\n然後刺君者十餘曹，\n備之！」\n\n袁盎心不樂，\n家又多怪，\n乃之棓生所\n問占。\n還，\n梁刺客後曹輩\n果遮刺殺盎安陵郭門外。\n\n鼂錯者，\n潁川人也。\n學申商刑名\n於軹張恢先所，\n與雒陽宋孟及劉禮同師。\n以文學\n為太常掌故。\n\n錯為人陗直刻\n深。\n孝文帝時，\n天下無治《尚書》者，\n獨聞濟南伏生\n故秦博士，\n治《尚書》，\n年九十餘，\n老不可徵，\n\n乃詔太常\n使人往受之。\n太常遣錯\n受《尚書》伏生所。\n還，\n因上便宜事，\n以《書》稱說。\n詔以為太子舍人、\n門大夫、\n家令。\n\n以其辯得幸太子，\n太子家號曰\n「智囊」。\n數上書孝文時，\n言削諸侯事，\n及法令可更定者。\n書數十上，\n孝文不聽，\n然奇其材，\n遷為中大夫。\n當是時，\n太子善錯計策，\n袁盎諸大功臣多不好錯。\n\n景帝即位，\n以錯為內史。\n錯常數請閒言事，\n輒聽，\n寵幸傾九卿，\n法令多所更定。\n\n丞相申屠嘉心弗便，\n力未有以傷。\n內史府居\n太上廟壖中，\n門東出，\n不便，\n錯乃穿兩門南出，\n鑿廟壖垣。\n丞相嘉聞，\n大怒，\n欲因此過\n為奏請誅錯。\n\n錯聞之，\n即夜請閒，\n具為上言之。\n丞相奏事，\n因言錯擅鑿廟垣\n為門，\n請下廷尉誅。\n上曰：\n「此非廟垣，\n乃壖中垣，\n不致於法。」\n\n丞相謝。\n罷朝，\n怒謂長史曰：\n「吾當先斬以聞，\n乃先請，\n為兒所賣，\n固誤。」\n丞相遂發病死。\n錯以此愈貴。\n\n遷為御史大夫，\n請諸侯之罪過，\n削其地，\n收其枝郡。\n奏上，\n上令公卿\n列侯宗室集議，\n莫敢難，\n獨竇嬰爭之，\n由此與錯有卻。\n\n錯所更令三十章，\n諸侯皆諠譁疾鼂錯。\n錯父聞之，\n從潁川來，\n謂錯曰：\n「上初即位，\n公為政用事，\n侵削諸侯，\n別疏人骨肉，\n人口議多怨公者，\n何也？」\n\n鼂錯曰：「固也。\n不如此，\n天子不尊，\n宗廟不安。」\n錯父曰：「劉氏安矣，\n而鼂氏危矣，\n吾去公歸矣！」\n遂飲藥死，\n曰：\n\n「吾不忍見禍及吾身。」\n死十餘日，\n吳楚七國果反，\n以誅錯為名。\n及竇嬰、袁盎進說，\n上令鼂錯衣朝衣\n斬東市。\n\n鼂錯已死，\n謁者僕射鄧公\n為校尉，\n擊吳楚軍為將。\n還，\n上書言軍事，\n\n謁見上。\n上問曰：\n「道軍所來，\n聞鼂錯死，\n吳楚罷不？」\n鄧公曰：\n「吳王為反數十年矣，\n\n發怒削地，\n以誅錯為名，\n其意非在錯也。\n且臣恐\n天下之士噤口，\n不敢復言也！」\n上曰：「何哉？」\n鄧公曰：\n\n「夫鼂錯患諸侯彊大\n不可制，\n故請削地\n以尊京師，\n萬世之利也。\n計畫始行，\n卒受大戮，\n內杜忠臣之口，\n外為諸侯報仇，\n臣竊為陛下不取也。」\n\n於是景帝默然良久，\n曰：\n「公言善，\n吾亦恨之。」\n乃拜鄧公為城陽中尉。\n\n鄧公，\n成固人也，\n多奇計。\n建元中，\n上招賢良，\n公卿言鄧公，\n時鄧公免，\n起家為九卿。\n一年，\n復謝病免歸。\n其子章以脩黃老言\n顯於諸公閒。\n\n太史公曰：\n袁盎雖不好學，\n亦善傅會，\n仁心為質，\n引義忼慨。\n遭孝文初立，\n資適逢世。\n\n時以變易，\n及吳楚一說，\n說雖行哉，\n然復不遂。\n好聲矜賢，\n竟以名敗。\n鼂錯為家令時，\n數言事\n不用；\n\n後擅權，\n多所變更。\n諸侯發難，\n不急匡救，\n欲報私讎，\n反以亡軀。\n語曰\n「變古亂常，\n不死則亡」，\n豈錯等謂邪！\n\n5.42《張釋之馮唐列傳第四十二》\n\n張廷尉釋之者，\n堵陽人也，字季。\n有兄仲同居。\n以訾為騎郎，\n事孝文帝，\n十歲不得調，\n無所知名。\n\n釋之曰：\n「久宦\n減仲之產，\n不遂。」\n欲自免歸。\n中郎將袁盎知其賢，\n惜其去，\n乃請徙釋之補謁者。\n釋之既朝畢，\n因前言便宜事。\n\n文帝曰：「卑之，\n毋甚高論，\n令今可施行也。」\n於是釋之言秦漢之閒事，\n秦所以失\n而漢所以興者久之。\n文帝稱善，\n乃拜釋之為謁者僕射。\n\n釋之從行，\n登虎圈。\n上問上林尉諸禽獸簿，\n十餘問，\n尉左右視，\n盡不能對。\n虎圈嗇夫從旁代尉\n對上所問禽獸簿甚悉，\n\n欲以觀其能\n口對響應無窮者。\n文帝曰︰\n「吏不當若是邪？\n尉無賴！」\n乃詔釋之\n拜嗇夫為上林令。\n釋之久之前曰：\n「陛下以絳侯周勃何如人也？」\n\n上曰：「長者也。」\n又復問：\n「東陽侯張相如何如人也？」\n上復曰：\n「長者。」\n釋之曰：\n「夫絳侯、東陽侯稱為長者，\n此兩人言事\n曾不能出口，\n豈斅此嗇夫諜諜利口捷給哉！\n\n且秦以任刀筆之吏，\n吏爭以亟疾苛\n察相高，\n然其敝徒文具耳，\n無惻隱之實。\n以故不聞其過，\n陵遲而至於二世，\n天下土崩。\n\n今陛下以嗇夫口辯而超遷之，\n臣恐天下隨風靡靡，\n爭為口辯\n而無其實。\n且下之化上\n疾於景響，\n舉錯不可不審也。」\n文帝曰：「善。」\n乃止不拜嗇夫。\n\n上就車，\n召釋之參乘，\n徐行，\n問釋之秦之敝。\n具以質言。\n至宮，\n上拜釋之為公車令。\n\n頃之，\n太子與梁王共車入朝，\n不下司馬門，\n於是釋之追止太子、梁王\n無得入\n殿門。\n遂劾不下公門不敬，\n奏之。\n\n薄太后聞之，\n文帝免冠\n謝曰：\n「教兒子不謹。」\n薄太后乃使使承詔\n赦太子、梁王，\n然后得入。\n文帝由是奇釋之，\n拜為中大夫。\n\n頃之，\n至中郎將。\n從行至霸陵，\n居北臨廁。\n是時慎夫人從，\n上指示慎夫人新豐道，\n曰：\n「此走邯鄲道也。」\n\n使慎夫人鼓瑟，\n上自倚瑟而歌，\n意慘悽悲懷，\n顧謂群臣曰：\n「嗟乎！\n以北山石為椁，\n用紵挐斮陳，\n蕠漆其閒，\n豈可動哉！」\n\n左右皆曰：「善。」\n釋之前進曰：\n「使其中有可欲者，\n雖錮南山猶有郄；\n使其中無可欲者，\n雖無石椁，\n又何戚焉！」\n文帝稱善。\n其後拜釋之為廷尉。\n\n頃之，\n上行出\n中渭橋，\n有一人從橋下走出，\n乘輿馬驚。\n於是使騎捕，\n屬之廷尉。\n\n釋之治問。\n曰：\n「縣人來，\n聞蹕，\n匿橋下。\n久之，\n以為行已過，\n即出，\n見乘輿車騎，\n即走耳。」\n廷尉奏當，\n一人犯蹕，\n當罰金。\n\n文帝怒曰：\n「此人親驚吾馬，\n吾馬賴柔和，\n令他馬，\n固不敗傷我乎？\n而廷尉乃當之罰金！」\n\n釋之曰：\n「法者天子所與天下公共也。\n今法如此\n而更重之，\n是法不信於民也。\n且方其時，\n上使立誅之\n則已。\n\n今既下廷尉，\n廷尉，\n天下之平也，\n一傾而\n天下用法\n皆為輕重，\n民安所措其手足？\n唯陛下察之。」\n良久，\n上曰：\n「廷尉當是也。」\n\n其後有人盜\n高廟坐前玉環，捕得，\n文帝怒，\n下廷尉治。\n釋之案律盜\n宗廟服御物者為奏，\n奏當棄市。\n\n上大怒曰︰「人之無道，\n乃盜先帝廟器，\n吾屬廷尉者，\n欲致之族，\n而君以法奏之，\n非吾所以\n共承宗廟意也。」\n\n釋之免冠頓首謝曰︰\n「法如是足也。\n且罪等，\n然以逆順為差。\n今盜宗廟器而族之，\n有如萬分之一，\n假令愚民取長陵一抔土，\n陛下何以加其法乎？」\n\n久之，\n文帝與太后言之，\n乃許廷尉當。\n是時，\n中尉條侯周亞夫與梁相\n山都侯王恬開\n見釋之持議平，\n乃結為親友。\n張廷尉由此天下稱之。\n\n後文帝崩，\n景帝立，\n釋之恐，\n稱病。\n欲免去，\n懼大誅至；\n欲見謝，\n則未知何如。\n用王生計，\n卒見謝，\n景帝不過也。\n\n王生者，\n善為黃老言，\n處士也。\n嘗召居廷中，\n三公九卿盡會立，\n王生老人，\n曰\n「吾韤解」，\n顧謂張廷尉：\n「為我結韤！」\n釋之跪而結之。\n\n既已，\n人或謂王生曰︰\n「獨柰何廷辱\n張廷尉，\n使跪結韤？」\n王生曰︰\n「吾老且殘，\n自度終無益於張廷尉。\n\n張廷尉方今天下名臣，\n吾故聊辱廷尉，\n使跪結韤，\n欲以重之。」\n諸公聞之，\n賢王生而重張廷尉。\n\n張廷尉事景帝\n歲餘，\n為淮南王相，\n猶尚以前過也。\n久之，\n釋之卒。\n其子曰張摯，\n字長公，\n官至大夫，\n免。\n以不能取容當世，\n故終身不仕。\n\n馮唐者，\n其大父趙人。\n父徙代。\n漢興徙安陵。\n唐以孝著，\n為中郎署長，事文帝。\n文帝輦過，\n問唐曰︰\n\n「父老何自為郎？\n家安在？」\n唐具以實對。\n文帝曰︰\n「吾居代時，\n吾尚食監高袪數為我言\n趙李齊之賢，\n戰於鉅鹿下。\n今吾每飯，\n意未嘗不在鉅鹿也。\n父知之乎？」\n\n唐對曰︰\n「尚不如廉頗、李牧之為將也。」\n上曰︰「何以？」\n唐曰︰\n「臣大父在趙時，\n為官卒率將，\n善李牧。\n臣父故為代相，\n善趙將李齊，\n知其為人也。」\n\n上既聞廉頗、\n李牧為人，\n良說，而搏髀曰︰\n「嗟乎！\n吾獨不得廉頗、李牧時為吾將，\n吾豈憂匈奴哉！」\n唐曰︰「主臣！\n陛下雖得廉頗、李牧，\n弗能用也。」\n\n上怒，\n起入禁中。\n良久，\n召唐讓曰︰\n「公柰何眾辱我，\n獨無閒處乎？」\n唐謝曰︰\n「鄙人不知忌諱。」\n\n當是之時，\n匈奴新大入朝，\n殺北地都尉卬。\n上以胡寇為意，\n乃卒復問唐曰︰\n「公何以知吾不能\n用廉頗、李牧也？」\n\n唐對曰︰「臣聞\n上古王者之遣將也，\n跪而推轂，\n曰閫以內者，\n寡人制之；\n閫以外者，\n將軍制之。\n軍功\n爵賞\n皆決於外，\n歸而奏之。\n\n此非虛言也。\n臣大父言，\n李牧為趙將居邊，\n軍市之租\n皆自用饗士，\n賞賜決於外，\n不從中擾也。\n委任\n而責成功，\n故李牧乃得盡其智能，\n\n遣選車千三百乘，\n彀騎萬三千，\n百金之士十萬，\n是以北逐單于，\n破東胡，\n滅澹林，\n西抑彊秦，\n南支韓、魏。\n當是之時，\n趙幾霸。\n其後會趙王遷立，\n其母倡也。\n\n王遷立，\n乃用郭開讒，\n卒誅李牧，\n令顏聚代之。\n是以兵破士北，\n為秦所禽滅。\n\n今臣竊聞魏尚為雲中守，\n其軍市租盡以饗士卒，\n出私養錢，\n五日一椎牛，\n饗賓客軍吏舍人，\n是以匈奴遠避，\n不近雲中之塞。\n\n虜曾一入，\n尚率車騎擊之，\n所殺甚眾。\n夫士卒盡家人子，\n起田中從軍，\n安知尺籍伍符。\n\n終日力戰，\n斬首捕虜，\n上功莫府，一言不相應，\n文吏以法繩之。\n其賞不行\n而吏奉法必用。\n臣愚，\n以為陛下法太明，\n賞太輕，\n罰太重。\n\n且雲中守魏尚坐\n上功首虜差六級，\n陛下下之吏，\n削其爵，\n罰作之。\n由此言之，\n陛下雖得廉頗、\n李牧，\n弗能用也。\n臣誠愚，\n觸忌諱，死罪死罪！」\n\n文帝說。\n是日令馮唐持節\n赦魏尚，\n復以為雲中守，\n而拜唐為車騎都尉，\n主中尉及郡國車士。\n\n七年，\n景帝立，\n以唐為楚相，\n免。\n武帝立，\n求賢良，\n舉馮唐。\n唐時年九十餘，\n不能復為官，\n乃以唐子馮遂為郎。\n遂字王孫，\n亦奇士，\n與余善。\n\n太史公曰：\n張季之言長者，\n守法不阿意；\n馮公之論將率，\n有味哉！有味哉！\n語曰\n「不知其人，\n視其友」。\n二君之所稱誦，\n可著廊廟。\n\n《書》曰\n「不偏不黨，\n王道蕩蕩；\n不黨不偏，\n王道便便。」\n張季、馮公近之矣。\n\n5.43《萬石張叔列傳第四十三》\n\n萬石君名奮，\n其父趙人也，\n姓石氏。\n趙亡，\n徙居溫。\n高祖東擊項籍，\n過河內，\n時奮年十五，\n為小吏，\n侍高祖。\n\n高祖與語，\n愛其恭敬，\n問曰︰「若何有？」\n對曰︰\n「奮獨有母，\n不幸失明。\n家貧。\n有姊，\n能鼓琴。」\n\n高祖曰︰\n「若能從我乎？」\n曰︰\n「願盡力。」\n於是高祖召其姊為美人，\n以奮為中涓，\n受書謁，\n徙其家長安\n中戚里，\n\n以姊為美人故也。\n其官至孝文時，\n積功勞\n至大中大夫。\n無文學，\n恭謹無與比。\n\n文帝時，\n東陽侯張相如\n為太子太傅，\n免。\n選可為傅者，\n皆推奮，\n奮為太子太傅。\n\n及孝景即位，\n以為九卿；\n迫近，憚之，\n徙奮為諸侯相。\n奮長子建，\n次子甲，\n次子乙，\n次子慶，\n\n皆以馴行孝謹，\n官皆至\n二千石。\n於是景帝曰︰\n「石君及四子皆二千石，\n人臣尊寵乃集其門。」\n號奮為萬石君。\n\n孝景帝季年，\n萬石君以上大夫祿歸老\n于家，\n以歲時為朝臣。\n過宮門闕，\n萬石君必下車趨，\n見路馬必式焉。\n子孫為小吏，\n來歸謁，\n萬石君必朝服見之，\n不名。\n\n子孫有過失，\n不譙讓，\n為便坐，\n對案不食。\n然后諸子相責，\n因長老\n肉袒固謝罪，\n改之，\n乃許。\n\n子孫勝冠者在側，\n雖燕居必冠，\n申申如也。\n僮僕訢訢如也，\n唯謹。\n上時賜食於家，\n必稽首俯伏而食之，\n如在上前。\n其執喪，\n哀戚甚悼。\n\n子孫遵教，\n亦如之。\n萬石君家以孝謹聞乎郡國，\n雖齊魯諸儒質行，\n皆自以為不及也。\n\n建元二年，\n郎中令王臧\n以文學獲罪。\n皇太后以為\n儒者\n文多質少，\n今萬石君家不言\n而躬行，\n乃以長子建\n為郎中令，\n少子慶為內史。\n\n建老白首，\n萬石君尚無恙。\n建為郎中令，\n每五日洗沐\n歸謁親，\n入子舍，\n竊問侍者，\n取親中裙廁牏，\n身自浣滌，\n復與侍者，\n不敢令萬石君知，\n以為常。\n\n建為郎中令，\n事有可言，\n屏人恣言，\n極切；\n至廷見，\n如不能言者。\n是以上乃親尊禮之。\n\n萬石君徙居\n陵里。\n內史慶醉歸，\n入外門不下車。\n萬石君聞之，\n不食。\n慶恐，\n肉袒請罪，\n不許。\n\n舉宗及兄建\n肉袒，\n萬石君讓曰︰\n「內史貴人，\n入閭里，\n里中長老皆走匿，\n而內史坐車中自如，\n固當！」\n乃謝罷慶。\n慶及諸子弟\n入里門，\n趨至家。\n\n萬石君以元朔五年中卒。\n長子郎中令建\n哭泣哀思，\n扶杖乃能行。\n歲餘，\n建亦死。\n諸子孫咸孝，\n然建最甚，\n甚於萬石君。\n\n建為郎中令，\n書奏事，\n事下，\n建讀之，\n曰︰\n\n「誤書！\n『馬』者\n與尾當五，\n今乃四，\n不足一。\n上譴死矣！」\n甚惶恐。\n其為謹慎，\n雖他皆如是。\n\n萬石君少子慶\n為太僕，\n御出，\n上問車中\n幾馬，\n慶以策數馬畢，\n舉手曰︰\n「六馬。」\n\n慶於諸子中最為簡易矣，\n然猶如此。\n為齊相，\n舉齊國皆慕其家行，\n不言\n而齊國大治，\n為立石相祠。\n\n元狩元年，\n上立太子，\n選群臣可為傅者，\n慶自沛守\n為太子太傅，\n七歲遷為御史大夫。\n\n元鼎五年秋，\n丞相有罪，\n罷。\n制詔御史︰\n「萬石君先帝尊之，\n子孫孝，\n其以御史大夫慶\n為丞相，\n封為牧丘侯。」\n\n是時漢方南誅\n兩越，\n東擊朝鮮，\n北逐匈奴，\n西化大宛，\n中國多事。\n\n天子巡狩海內，\n修上古神祠，\n封襌，\n興禮樂。\n公家用少，\n桑弘羊等致利，\n王溫舒之屬峻法，\n兒寬等推文學至九卿，\n更進用事，\n\n事不關決於丞相，\n丞相醇謹而已。\n在位九歲，\n無能有所匡言。\n嘗欲請治上近臣所忠、\n九卿咸宣罪，\n不能服，\n反受其過，\n贖罪。\n\n元封四年中，\n關東流民二百萬口，\n無名數者四十萬，\n公卿議\n欲請徙流民於邊\n以適之。\n\n上以為丞相老謹，\n不能與其議，\n乃賜丞相告歸，\n而案御史大夫以下\n議為請者。\n丞相慚不任職，\n乃上書曰︰\n\n「慶幸得待罪丞相，\n罷駑無以輔治，\n城郭倉庫空虛，\n民多流亡，\n罪當伏斧質，\n上不忍致法。\n願歸丞相侯印，\n乞骸骨歸，\n避賢者路。」\n\n天子曰︰\n「倉廩既空，\n民貧流亡，\n而君欲請徙之，\n搖蕩不安，\n動危之，\n而辭位，\n君欲安歸難乎？」\n以書讓慶，慶甚慚，\n遂復視事。\n\n慶文深審謹，\n然無他大略，\n為百姓言。\n後三歲餘，\n太初二年中，\n丞相慶卒，\n謚為恬侯。\n慶中子德，慶愛用之，\n上以德為嗣，\n代侯。\n\n後為太常，\n坐法當死，\n贖免為庶人。\n慶方為丞相，\n諸子孫為吏\n更至二千石者十三人。\n及慶死後，\n稍以罪去，\n孝謹益衰矣。\n\n建陵侯衛綰者，\n代大陵人也。\n綰以戲車\n為郎，\n事文帝，\n功次\n遷為中郎將，\n醇謹無他。\n\n孝景為太子時，\n召上左右飲，\n而綰稱病不行。\n文帝且崩時，\n屬孝景曰︰\n「綰長者，\n善遇之。」\n及文帝崩，\n景帝立，\n歲餘不噍呵綰，\n謹而綰日以謹力。\n\n景帝幸上林，\n詔中郎將參乘，\n還而問曰︰\n「君知所以得參乘乎？」\n綰曰︰\n「臣從車士幸得以功次遷為中郎將，\n不自知也。」\n\n上問曰︰「吾為太子時召君，\n君不肯來，\n何也？」\n對曰︰「死罪，實病！」\n上賜之劍。\n綰曰︰\n「先帝賜臣劍凡六，\n劍不敢奉詔。」\n\n上曰︰\n「劍，人之所施易，\n獨至今乎？」\n綰曰︰「具在。」\n上使取六劍，\n劍尚盛，\n未嘗服也。\n郎官有譴，\n常蒙其罪，\n\n不與他將爭；\n有功，\n常讓他將。\n上以為廉，\n忠實無他腸，\n乃拜綰\n為河閒王太傅。\n\n吳楚反，\n詔綰為將，\n將河閒兵擊吳楚\n有功，\n拜為中尉。\n三歲，\n以軍功，\n孝景前六年中封綰為建陵侯。\n\n其明年，\n上廢太子，\n誅栗卿之屬。\n上以為綰長者，\n不忍，\n乃賜綰告歸，\n而使郅都治捕栗氏。\n\n既已，\n上立膠東王為太子，\n召綰，\n拜為太子太傅。\n久之，\n遷為御史大夫。\n五歲，\n代桃侯舍為丞相，\n\n朝奏事如職所奏。\n然自初官以至丞相，\n終無可言。\n天子以為敦厚，\n可相少主，\n尊寵之，\n賞賜甚多。\n\n為氶相三歲，\n景帝崩，\n武帝立。\n建元年中，\n丞相以景帝疾時\n諸官囚多\n坐不辜者，\n而君不任職，\n免之。\n其後綰卒，\n子信代。\n坐酎金\n失侯。\n\n塞侯直不疑者，\n南陽人也。\n為郎，\n事文帝。\n其同舍\n有告歸，\n誤持同舍郎金去，\n\n已而金主覺，\n妄意不疑，\n不疑謝有之，\n買金償。\n而告歸者來\n而歸金，\n而前郎亡金者大慚，\n以此稱為長者。\n\n文帝稱舉，\n稍遷至太中大夫。\n朝廷見，\n人或毀曰︰\n「不疑狀貌甚美，\n然獨無柰其善盜嫂何也！」\n不疑聞，\n曰︰\n「我乃無兄。」\n然終不自明也。\n\n吳楚反時，\n不疑以二千石\n將兵擊之。\n景帝後元年，\n拜為御史大夫。\n天子修吳楚時功，\n乃封不疑為塞侯。\n武帝建元年中，\n與丞相綰俱以過\n免。\n\n不疑學《老子》言。\n其所臨，\n為官如故，\n唯恐人知其為吏跡也。\n不好立名稱，\n稱為長者。\n不疑卒，\n子相如代。\n孫望，\n坐酎金失侯。\n\n郎中令周文者，\n名仁，\n其先故任城人也。\n以醫見。\n景帝為太子時，\n拜為舍人，\n積功稍遷，\n孝文帝時\n至太中大夫。\n景帝初即位，\n拜仁為郎中令。\n\n仁為人陰重不泄，\n常衣敝補衣溺\n袴，\n期為不絜清，\n以是得幸。\n景帝入臥內，\n於後宮祕戲，\n\n仁常在旁。\n至景帝崩，\n仁尚為郎中令，\n終無所言。\n上時問人，\n仁曰︰\n「上自察之。」\n然亦無所毀。\n\n以此景帝再自幸其家。\n家徙陽陵。\n上所賜甚多，\n然常讓，\n不敢受也。\n諸侯群臣賂遣，\n終無所受。\n\n武帝立，\n以為先帝臣，\n重之。\n仁乃病免，\n以二千石祿歸老，\n子孫咸至大官矣。\n\n御史大夫張叔者，\n名歐，\n安丘侯說之庶子也。\n孝文時\n以治刑名言\n事太子。\n然歐雖治刑名家，\n其人長者。\n\n景帝時尊重，\n常為九卿。\n至武帝元朔四年，\n韓安國免，\n詔拜歐為御史大夫。\n自歐為吏，\n未嘗言案人，\n專以誠長者處官。\n\n官屬以為長者，\n亦不敢大欺。\n上具獄事，\n有可卻，\n卻之；\n不可者，不得已，\n為涕泣面對\n而封之。\n其愛人如此。\n\n老病篤，\n請免。\n於是天子亦策罷，\n以上大夫祿歸老于家。\n家於陽陵。\n子孫咸至大官矣。\n\n太史公曰︰\n仲尼有言曰\n「君子欲訥於言\n而敏於行」，\n其萬石、建陵、張叔之謂邪？\n是以其教不肅\n而成，\n不嚴而治。\n\n塞侯微巧，\n而周文處讇，君子譏之，\n為其近於佞也。\n然斯可謂篤行君子矣！\n\n5.44《田叔列傳第四十四》\n\n田叔者，\n趙陘城人也。\n其先，\n齊田氏苗裔也。\n叔喜劍，\n學黃老術\n於樂巨公所。\n叔為人刻廉自喜，\n喜游諸公。\n\n趙人舉之趙相趙午，\n午言之趙王張敖所，\n趙王以為郎中。\n數歲，\n切直廉平，\n趙王賢之，\n未及遷。\n\n會陳豨反代，\n漢七年，\n高祖往誅之，\n過趙，\n趙王張敖自持案進食，\n禮恭甚，\n高祖箕踞罵之。\n\n是時趙相趙午\n等數十人皆怒，\n謂張王曰︰\n「王事上禮備矣，\n今遇王如是，\n臣等請為亂。」\n趙王齧指出血，\n曰︰\n\n「先人失國，\n微陛下，\n臣等當蟲出。\n公等柰何言若是！\n毋復出口矣！」\n於是貫高等曰︰「王長者，\n不倍德。」\n卒私相與謀弒上。\n\n會事發覺，\n漢下詔捕趙王\n及群臣反者。\n於是趙午等皆自殺，\n唯貫高就繫。\n是時漢下詔書\n「曰︰「趙有敢隨王者\n辠三族。」\n\n唯孟舒、田叔等十餘人\n赭衣自髡鉗，\n稱王家奴，\n隨趙王敖至長安。\n貫高事明白，\n趙王敖得出，\n廢為宣平侯，\n乃進言田叔\n等十餘人。\n\n上盡召見，\n與語，\n漢廷臣毋能出其右者，\n上說，\n盡拜為群守、\n諸侯相。\n叔為漢中守\n十餘年，\n會高后崩，\n諸呂作亂，\n大臣誅之，\n立孝文帝。\n\n孝文帝既立，\n召田叔問之曰︰\n「公知天下長者乎？」\n對曰︰\n「臣何足以知之！」\n上曰︰\n「公，\n長者也，\n宜知之。」\n\n叔頓首曰︰\n「故雲中守孟舒，\n長者也。」\n是時孟舒坐虜大入塞盜劫，\n雲中尤甚，\n免。\n\n上曰︰「先帝置孟舒雲中\n十餘年矣，\n虜曾一入，\n孟舒不能堅守，\n毋故士卒戰死者數百人。\n長者固殺人乎？\n公何以言孟舒為長者也？」\n叔叩頭對曰︰\n「是乃孟舒所以\n為長者也。\n\n夫貫高等謀反，\n上下明詔，\n趙有敢隨張王，\n罪三族。\n然孟舒自髡鉗，\n隨張王敖之所在，\n欲以身死之，\n豈自知為雲中守哉！\n\n漢與楚相距，\n士卒罷敝。\n匈奴冒頓\n新服北夷，\n來為邊害，\n孟舒知士卒罷敝，\n不忍出言，\n\n士爭臨城\n死敵，\n如子為父，\n弟為兄，\n以故死者數百人。\n孟舒豈故驅戰之哉！\n是乃舒所以為長者也。」\n於是上曰︰「賢哉孟舒！」\n復召孟舒\n以為雲中守。\n\n後數歲，\n叔坐法失官。\n梁孝王\n使人殺故吳相袁盎，\n景帝召田叔\n案梁，\n\n具得其事，\n還報。\n景帝曰︰「梁有之乎？」\n叔對曰︰「死罪！有之。」\n上曰︰\n「其事安在？」\n田叔曰︰\n「上毋以梁事為也。」\n上曰︰「何也？」\n\n曰︰\n「今梁王不伏誅，\n是漢法不行也；\n如其伏法，\n而太后食不甘味，\n臥不安席，\n此憂在陛下也。」\n景帝大賢之，\n以為魯相。\n\n魯相初到，\n民自言相，\n訟王取其物百餘人。\n田叔取其渠率二十人，\n各笞五十，\n餘各搏二十，\n怒之曰︰\n「王非若主邪？\n何自敢言若主！」\n\n魯王聞之大慚，\n發中府錢，\n使相償之。\n相曰︰\n「王自奪之，\n使相償之，\n是王為惡\n而相為善也。\n相毋與償之。」\n於是王乃盡償之。\n\n魯王好獵，\n相常從入苑中，\n王輒休相就館舍，\n相出，\n常暴坐\n待王苑外。\n王數使人請相休，\n終不休，\n曰︰\n「我王暴露苑中，\n我獨何為就舍！」\n魯王以故不大出游。\n\n數年，\n叔以官卒，\n魯以百金\n祠，\n少子仁不受也，\n曰︰\n「不以百金\n傷先人名。」\n\n仁以壯健為衛將軍舍人，\n數從擊匈奴。\n衛將軍進言仁，\n仁為郎中。\n數歲，\n為二千石丞相長史，\n\n失官。\n其後使刺舉三河。\n上東巡，\n仁奏事有辭，\n上說，\n拜為京輔都尉。\n月餘，\n上遷拜為司直。\n\n數歲，坐太子事。\n時左丞相自將兵，\n令司直田仁主\n閉守城門，\n坐縱太子，\n下吏誅死。\n仁發兵，\n長陵令車千秋上變仁，\n仁族死。\n陘城今在中山國。\n\n太史公曰：\n孔子稱曰\n「居是國必聞其政」，\n田叔之謂乎！\n義不忘賢，\n明主之美\n以救過。\n仁與余善，\n余故并論之。\n\n褚先生曰：\n臣為郎時，\n聞之曰田仁故與任安相善。\n任安，\n滎陽人也。\n少孤貧困，\n為人將車之長安，\n留，\n求事為小吏，\n未有因緣也，\n因占著名數。\n\n武功，\n扶風西界小邑也，\n谷口蜀剗道近山。\n安以為武功小邑，\n無豪，\n易高也，\n安留，\n代人為求盜亭父。\n後為亭長。\n\n邑中人民俱出獵，\n任安常為人分麋鹿雉兔，\n部署老小當壯劇易處，\n眾人皆喜，\n曰︰\n「無傷也，\n任少卿分別平，\n有智略。」\n\n明日復合會，\n會者數百人。\n任少卿曰︰\n「某子甲何為不來乎？」\n諸人皆怪其見之疾也。\n其後除為三老，\n舉為親民，\n出為三百石長，\n治民。\n坐上行出游共帳不辦，\n斥免。\n\n乃為衛將軍舍人，\n與田仁會，\n俱為舍人，\n居門下，\n同心相愛。\n此二人家貧，\n無錢用以事將軍家監，\n家監使養惡齧馬。\n兩人同床臥，\n\n仁竊言曰︰\n「不知人哉家監也！」\n任安曰︰\n「將軍尚不知人，\n何乃家監也！」\n衛將軍\n從此兩人過平陽主，\n主家令兩人與騎奴同席而食，\n此二子拔刀列斷席別坐。\n主家皆怪而惡之，\n莫敢呵。\n\n其後有詔募擇將軍舍人以為郎，\n將軍取舍人中富給者，\n令具鞌馬絳衣玉具\n劍，\n欲入奏之。\n會賢大夫少府趙禹來過衛將軍，\n將軍呼所舉舍人以示趙禹。\n趙禹以次問之，\n十餘人無一人習事有智略者。\n\n趙禹曰︰\n「吾聞之，\n將門之下必有將類。\n傳曰『不知其君視其所使，\n不知其子視其所友』。\n今有詔舉將軍舍人者，\n欲以觀將軍而能得賢者文武之士也。\n\n今徒取富人子上之，\n又無智略，\n如木偶人衣之綺繡耳，\n將柰之何？」\n於是趙禹悉召衛將軍舍人百餘人，\n以次問之，\n得田仁、任安，\n\n曰︰\n「獨此兩人可耳，\n餘無可用者。」\n衛將軍見此兩人貧，\n意不平。\n趙禹去，\n謂兩人曰︰\n「各自具鞌馬新絳衣。」\n兩人對曰︰\n「家貧無用具也。」\n\n將軍怒曰︰\n「今兩君家自為貧，\n何為出此言？\n鞅鞅如有移德於我者，\n何也？」\n將軍不得已，\n上籍以聞。\n有詔召見衛將軍舍人，\n此二人前見，\n詔問能略相推第也。\n\n田仁對曰︰\n「提桴鼓立軍門，\n使士大夫樂死戰鬭，\n仁不及任安。」\n任安對曰︰\n「夫決嫌疑，\n定是非，\n辯治官，\n使百姓無怨心，\n安不及仁也。」\n\n武帝大笑曰︰\n「善。」\n使任安護北軍，\n使田仁護邊田穀於河上。\n此兩人立名天下。\n\n其後用任安為益州刺史，\n以田仁為丞相長史。\n\n田仁上書言︰\n「天下郡太守多為姦利，\n三河尤甚，\n臣請先刺舉三河。\n三河太守皆內倚中貴人，\n與三公有親屬，\n無所畏憚，\n宜先正三河以警天下姦吏。」\n\n是時河南、河內太守皆御史大夫杜父兄子弟也，\n河東太守石丞相子孫也。\n是時石氏九人為二千石，\n方盛貴。\n田仁數上書言之。\n杜大夫及石氏使人謝，\n謂田少卿曰︰\n「吾非敢有語言也，\n願少卿無相誣汙也。」\n\n仁已刺三河，\n三河太守皆下吏誅死。\n仁還奏事，\n武帝說，\n以仁為能不畏彊禦，\n拜仁為丞相司直，\n威振天下。\n\n其後逢太子有兵事，\n丞相自將兵，\n使司直主城門。\n司直以為太子骨肉之親，\n父子之閒不甚欲近，\n去之諸陵過。\n是時武帝在甘泉，\n使御史大夫暴君\n下責丞相\n「何為縱太子」，\n\n丞相對言\n「使司直部守城門而開太子」。\n上書以聞，\n請捕擊司直。\n司直下吏，\n誅死。\n\n是時任安為北軍使者護軍，\n太子立軍北軍南門外，\n召任安，\n與節令發兵。\n安拜受節，\n入，\n閉門不出。\n\n武帝聞之，\n以為任安為詳邪，\n不傅事，\n何也？\n任安笞辱北軍錢官小吏，\n小吏上書言之，\n以為受太子節，\n言\n「幸與我其鮮好者」。\n\n書上聞，\n武帝曰：\n「是老吏也，\n見兵事起，\n欲坐觀成敗，\n見勝者欲合從之，\n有兩心。\n安有當死之罪甚眾，\n吾常活之，\n今懷詐，\n有不忠之心。」\n下安吏，\n誅死。\n\n夫月滿則虧，\n物盛則衰，\n天地之常也。\n知進而不知退，\n久乘富貴，\n禍積為祟。\n故范蠡之去越，\n辭不受官位，\n名傳後世，\n萬歲不忘，\n豈可及哉！\n後進者慎戒之。\n\n5.45《扁鵲倉公列傳第四十五》\n\n扁鵲者，\n勃海郡鄭人也，\n姓秦氏，\n名越人。\n少時為人舍長。\n舍客長桑君過，\n扁鵲獨奇之，\n常謹遇之。\n長桑君亦知扁鵲非常人也。\n出入十餘年，\n乃呼扁鵲私坐，\n閒與語曰︰\n「我有禁方，\n年老，\n欲傳與公，\n公毋泄。」\n扁鵲曰︰\n「敬諾。」\n乃出其懷中藥予扁鵲︰\n「飲是以上池之水，\n三十日當知物矣。」\n乃悉取其禁方書與扁鵲。\n忽然不見，\n殆非人也。\n扁鵲以其言飲藥三十日，\n視見垣一方人。\n以此視病，\n盡見五藏癥結，\n特以診脈為名耳。\n為醫或在齊，\n或在趙。\n在趙者名扁鵲。\n\n當晉昭公時，\n諸大夫彊而公族弱，\n趙簡子為大夫，\n專國事，\n簡子疾，\n五日不知人，\n大夫皆懼，\n於是召扁鵲。\n扁鵲入視病，\n出，董安于問扁鵲，\n扁鵲曰︰\n「血脈治也，\n而何怪！\n昔秦穆公嘗如此，\n七日而寤。\n寤之日，\n告公孫支與子輿曰︰\n『我之帝所甚樂。\n吾所以久者，\n適有所學也。\n帝告我︰\n「晉國且大亂，\n五世不安。\n其後將霸，\n未老而死。\n霸者之子且令而國男女無別。」』\n公孫支書而藏之，\n秦策於是出。\n夫獻公之亂，\n文公之霸，\n而襄公敗秦師於殽而歸縱淫，\n此子之所聞。\n今主君之病與之同，\n不出三日必閒，\n閒必有言也。」\n\n居二日半，\n簡子寤，\n語諸大夫曰︰\n「我之帝所甚樂，\n與百神游於鈞天，\n廣樂九奏萬舞，\n不類三代之樂，\n其聲動心。\n有一熊欲援我，\n帝命我射之，\n中熊，\n熊死。\n有羆來，\n我又射之，\n中羆，\n羆死。\n帝甚喜，\n賜我二笥，\n皆有副。\n吾見兒在帝側，\n帝屬我一翟犬，\n曰︰\n『及而子之壯也以賜之。』\n帝告我︰\n『晉國且世衰，\n七世而亡。\n嬴姓將大敗周人於范魁之西，\n而亦不能有也。』」\n董安于受言，\n書而藏之。\n以扁鵲言告簡子，\n簡子賜扁鵲田四萬畝。\n\n其後扁鵲過虢。\n虢太子死，\n扁鵲至虢宮門下，\n問中庶子喜方者曰︰\n「太子何病，\n國中治穰過於眾事？」\n中庶子曰︰\n「太子病血氣不時，\n交錯而不得泄，\n暴發於外，\n則為中害。\n精神不能止邪氣，\n邪氣畜積而不得泄，\n是以陽緩而陰急，\n故暴蹶而死。」\n扁鵲曰︰\n「其死何如時？」\n曰︰\n「雞鳴至今。」\n曰︰\n「收乎？」\n曰︰\n「未也，\n其死未能半日也。」\n「言臣齊勃海秦越人也，\n家在於鄭，\n未嘗得望精光侍謁於前也。\n聞太子不幸而死，\n臣能生之。」\n中庶子曰︰\n「先生得無誕之乎？\n何以言太子可生也！\n臣聞上古之時，\n醫有俞跗，\n治病不以湯液醴灑，\n鑱石撟引，\n案扤毒熨，\n一撥見病之應，\n因五藏之輸，\n乃割皮解肌，\n訣脈結筋，\n搦髓腦，\n揲荒爪幕，\n湔浣腸胃，\n漱滌五藏，\n練精易形。\n先生之方能若是，\n則太子可生也；\n不能若是而欲生之，\n曾不可以告咳嬰之兒。」\n終日，\n扁鵲仰天歎曰︰\n「夫子之為方也，\n若以管窺天，\n以郄視文。\n越人之為方也，\n不待切脈望色聽聲寫形，\n言病之所在。\n聞病之陽，\n論得其陰；\n聞病之陰，\n論得其陽。\n病應見於大表，\n不出千里，\n決者至眾，\n不可曲止也。\n子以吾言為不誠，\n試入診太子，\n當聞耳鳴而鼻張，\n循其兩股以至於陰，\n當尚溫也。」\n\n中庶子聞扁鵲言，\n目眩然而不瞚，\n舌撟然而不下，\n乃以扁鵲言入報虢君。\n虢君聞之大驚，\n出見扁鵲於中闕，\n曰︰\n「竊聞高義之日久矣，\n然未嘗得拜謁於前也。\n先生過小國，\n幸而舉之，\n偏國寡臣幸甚。\n有先生則活，\n無先生則棄捐填溝壑，\n長終而不得反。」\n言未卒，\n因噓唏服臆，\n魂精泄橫，\n流涕長潸，\n忽忽承䀹，\n悲不能自止，\n容貌變更。\n扁鵲曰︰\n「若太子病，\n所謂\n『尸蹶』\n者也。\n夫以陽入陰中，\n動胃繵緣，\n中經維絡，\n別下於三焦、\n膀胱，\n是以陽脈下遂，\n陰脈上爭，\n會氣閉而不通，\n陰上而陽內行，\n下內鼓而不起，\n上外絕而不為使，\n上有絕陽之絡，\n下有破陰之紐，\n破陰絕陽，\n色廢脈亂，\n故形靜如死狀。\n太子未死也。\n夫以陽入陰支蘭藏者生，\n以陰入陽支蘭藏者死。\n凡此數事，\n皆五藏蹶中之時暴作也。\n良工取之，\n拙者疑殆。」\n\n扁鵲乃使弟子子陽厲鍼砥石，\n以取外三陽五會。\n有閒，\n太子蘇。\n乃使子豹為五分之熨，\n以八減之齊和煮之，\n以更熨兩脅下。\n太子起坐。\n更適陰陽，\n但服湯二旬而復故。\n故天下盡以扁鵲為能生死人。\n扁鵲曰︰\n「越人非能生死人也，\n此自當生者，\n越人能使之起耳。」\n\n扁鵲過齊，\n齊桓侯客之。\n入朝見，\n曰︰\n「君有疾在腠理，\n不治將深。」\n桓侯曰︰\n「寡人無疾。」\n扁鵲出，\n桓侯謂左右曰︰\n「醫之好利也，\n欲以不疾者為功。」\n後五日，\n扁鵲復見，\n曰︰\n「君有疾在血脈，\n不治恐深。」\n桓侯曰︰\n「寡人無疾。」\n扁鵲出，\n桓侯不悅。\n後五日，\n扁鵲復見，\n曰︰\n「君有疾在腸胃閒，\n不治將深。」\n桓侯不應。\n扁鵲出，\n桓侯不悅。\n後五日，\n扁鵲復見，\n望見桓侯而退走。\n桓侯使人問其故。\n扁鵲曰︰\n「疾之居腠理也，\n湯熨之所及也；\n在血脈，\n鍼石之所及也；\n其在腸胃，\n酒醪之所及也；\n其在骨髓，\n雖司令命無柰之何。\n今在骨髓，\n臣是以無請也。」\n後五日，\n桓侯體病，\n使人召扁鵲，\n扁鵲已逃去。\n桓侯遂死。\n\n使聖人預知微，\n能使良醫得蚤從事，\n則疾可已，\n身可活也。\n人之所病，\n病疾多；\n而醫之所病，\n病道少。\n故病有六不治：\n驕恣不論於理，\n一不治也；\n輕身重財，\n二不治也；\n衣食不能適，\n三不治也；\n陰陽并，\n藏氣不定，\n四不治也；\n形羸不能服藥，\n五不治也；\n信巫不信醫，\n六不治也。\n有此一者，\n則重難治也。\n\n扁鵲名聞天下。\n過邯鄲，\n聞貴婦人，\n即為帶下醫；\n過雒陽，\n聞周人愛老人，\n即為耳目痹醫；\n來入咸陽，\n聞秦人愛小兒，\n即為小兒醫：\n隨俗為變。\n秦太醫令李醯自知伎不如扁鵲也，\n使人刺殺之。\n至今天下言脈者，\n由扁鵲也。\n\n太倉公者，\n齊太倉長，\n臨菑人也，\n姓淳于氏，\n名意。\n少而喜醫方術。\n高后八年，\n更受師同郡元里公乘陽慶。\n慶年七十餘，\n無子，\n使意盡去其故方，\n更悉以禁方予之，\n傳黃帝、\n扁鵲之脈書，\n五色診病，\n知人死生，\n決嫌疑，\n定可治，\n及藥論，\n甚精。\n受之三年，\n為人治病，\n決死生多驗。\n然左右行游諸侯，\n不以家為家，\n或不為人治病，\n病家多怨之者。\n\n文帝四年中，\n人上書言意，\n以刑罪當傳西之長安。\n意有五女，\n隨而泣。\n意怒，\n罵曰︰\n「生子不生男，\n緩急無可使者！」\n於是少女緹縈傷父之言，\n乃隨父西。\n上書曰︰\n「妾父為吏，\n齊中稱其廉平，\n今坐法當刑。\n妾切痛死者不可復生而刑者不可復續，\n雖欲改過自新，\n其道莫由，\n終不可得。\n妾願入身為官婢，\n以贖父刑罪，\n使得改行自新也。」\n書聞，\n上悲其意，\n此歲中亦除肉刑法。\n\n意家居，\n詔召問所為治病死生驗者幾何人也，\n主名為誰。\n\n詔問故太倉長臣意︰\n「方伎所長，\n及所能治病者？\n有其書無有？\n皆安受學？\n受學幾何歲？\n嘗有所驗，\n何縣里人也？\n何病？\n醫藥已，\n其病之狀皆何如？\n具悉而對。」\n臣意對曰：\n\n自意少時，\n喜醫藥，\n醫藥方試之多不驗者。\n至高后八年，\n得見師臨菑元里公乘陽慶。\n慶年七十餘，\n意得見事之。\n謂意曰︰\n「盡去而方書，\n非是也。\n慶有古先道遺傳黃帝、\n扁鵲之脈書，\n五色診病，\n知人生死，\n決嫌疑，\n定可治，\n及藥論書，\n甚精。\n我家給富，\n心愛公，\n欲盡以我禁方書悉教公。」\n臣意即曰：\n「幸甚，\n非意之所敢望也。」\n臣意即避席再拜謁，\n受其脈書上下經、\n五色診、\n奇咳術、\n揆度陰陽外變、\n藥論、\n石神、\n接陰陽禁書，\n受讀解驗之，\n可一年所。\n明歲即驗之，\n有驗，\n然尚未精也。\n要事之三年所，\n即嘗已為人治，\n診病決死生，\n有驗，\n精良。\n今慶已死十年所，\n臣意年盡三年，\n年三十九歲也。\n\n齊侍御史成自言病頭痛，\n臣意診其脈，\n告曰︰\n「君之病惡，\n不可言也。」\n即出，\n獨告成弟昌曰︰\n「此病疽也，\n內發於腸胃之閒，\n後五日當癰腫，\n後八日嘔膿死。」\n成之病得之飲酒且內。\n成即如期死。\n所以知成之病者，\n臣意切其脈，\n得肝氣。\n肝氣濁而靜，\n此內關之病也。\n脈法曰\n「脈長而弦，\n不得代四時者，\n其病主在於肝。\n和即經主病也，\n代則絡脈有過」。\n經主病和者，\n其病得之筋髓裏。\n其代絕而脈賁者，\n病得之酒且內。\n所以知其後五日而癰腫，\n八日嘔膿死者，\n切其脈時，\n少陽初代。\n代者經病，\n病去過人，\n人則去。\n絡脈主病，\n當其時，\n少陽初關一分，\n故中熱而膿未發也，\n及五分，\n則至少陽之界，\n及八日，\n則嘔膿死，\n故上二分而膿發，\n至界而癰腫，\n盡泄而死。\n熱上則熏陽明，\n爛流絡，\n流絡動則脈結發，\n脈結發則爛解，\n故絡交。\n熱氣已上行，\n至頭而動，\n故頭痛。\n\n齊王中子諸嬰兒小子病，\n召臣意診切其脈，\n告曰︰\n「氣鬲病。\n病使人煩懣，\n食不下，\n時嘔沬。\n病得之心憂，\n數忔食飲。」\n臣意即為之作下氣湯以飲之，\n一日氣下，\n二日能食，\n三日即病愈。\n所以知小子之病者，\n診其脈，\n心氣也，\n濁躁而經也，\n此絡陽病也。\n脈法曰\n「脈來數疾去難而不一者，\n病主在心」。\n周身熱，\n脈盛者，\n為重陽。\n重陽者，\n逿心主。\n故煩懣食不下則絡脈有過，\n絡脈有過則血上出，\n血上出者死。\n此悲心所生也，\n病得之憂也。\n\n齊郎中令循病，\n眾醫皆以為蹶入中，\n而刺之。\n臣意診之，\n曰︰\n「湧疝也，\n令人不得前後溲。」\n循曰︰\n「不得前後溲三日矣。」\n臣意飲以火齊湯，\n一飲得前後溲，\n再飲大溲，\n三飲而疾愈。\n病得之內。\n所以知循病者，\n切其脈時，\n右口氣急，\n脈無五藏氣，\n右口脈大而數。\n數者中下熱而湧，\n左為下，\n右為上，\n皆無五藏應，\n故曰湧疝。\n中熱，\n故溺赤也。\n\n齊中御府長信病，\n臣意入診其脈，\n告曰︰\n「熱病氣也。\n然暑汗，\n脈少衰，\n不死。」\n曰︰\n「此病得之當浴流水而寒甚，\n已則熱。」\n信曰︰\n「唯，\n然！往冬時，\n為王使於楚，\n至莒縣陽周水，\n而莒橋梁頗壞，\n信則擥車轅未欲渡也，\n馬驚，\n即墮，\n信身入水中，\n幾死，\n吏即來救信，\n出之水中，\n衣盡濡，\n有閒而身寒，\n已熱如火，\n至今不可以見寒。」\n臣意即為之液湯火齊逐熱，\n一飲汗盡，\n再飲熱去，\n三飲病已。\n即使服藥，\n出入二十日，\n身無病者。\n所以知信之病者，\n切其脈時，\n并陰。\n脈法曰\n「熱病陰陽交者死」。\n切之不交，\n并陰。\n并陰者，\n脈順清而愈，\n其熱雖未盡，\n猶活也。\n腎氣有時閒濁，\n在太陰脈口而希，\n是水氣也。\n腎固主水，\n故以此知之。\n失治一時，\n即轉為寒熱。\n\n齊王太后病，\n召臣意入診脈，\n曰︰\n「風癉客脬，\n難於大小溲，\n溺赤。」\n臣意飲以火齊湯，\n一飲即前後溲，\n再飲病已，\n溺如故。\n病得之流汗出㵌。\n㵌者，\n去衣而汗晞也。\n所以知齊王太后病者，\n臣意診其脈，\n切其太陰之口，\n溼然風氣也。\n脈法曰\n「沈之而大堅，\n浮之而大緊者，\n病主在腎」。\n腎切之而相反也，\n脈大而躁。\n大者，\n膀胱氣也；\n躁者，\n中有熱而溺赤。\n\n齊章武里曹山跗病，\n臣意診其脈，\n曰︰\n「肺消癉也，\n加以寒熱。」\n即告其人曰︰\n「死，\n不治。\n適其共養，\n此不當醫治。」\n法曰\n「後三日而當狂，\n妄起行，\n欲走；\n後五日死」。\n即如期死。\n山跗病得之盛怒而以接內。\n所以知山跗之病者，\n臣意切其脈，\n肺氣熱也。\n脈法曰\n「不平不鼓，\n形獘」。\n此五藏高之遠數以經病也，\n故切之時不平而代。\n不平者，\n血不居其處；\n代者，\n時參擊並至，\n乍躁乍大也。\n此兩絡脈絕，\n故死不治。\n所以加寒熱者，\n言其人尸奪。\n尸奪者，\n形獘；\n形獘者，\n不當關灸鑱石及飲毒藥也。\n臣意未往診時，\n齊太醫先診山跗病，\n灸其足少陽脈口，\n而飲之半夏丸，\n病者即泄注，\n腹中虛；\n又灸其少陰脈，\n是壞肝剛絕深，\n如是重損病者氣，\n以故加寒熱。\n所以後三日而當狂者，\n肝一絡連屬結絕乳下陽明，\n故絡絕，\n開陽明脈，\n陽明脈傷，\n即當狂走。\n後五日死者，\n肝與心相去五分，\n故曰五日盡，\n盡即死矣。\n\n齊中尉潘滿如病少腹痛，\n臣意診其脈，\n曰︰\n「遺積瘕也。」\n臣意即謂齊太僕臣饒、\n內史臣繇曰︰\n「中尉不復自止於內，\n則三十日死。」\n後二十餘日，\n溲血死。\n病得之酒且內。\n所以知潘滿如病者，\n臣意切其脈深小弱，\n其卒然合合也，\n是脾氣也。\n右脈口氣至緊小，\n見瘕氣也。\n以次相乘，\n故三十日死。\n三陰俱搏者，\n如法；\n不俱摶者，\n決在急期；\n一摶一代者，\n近也。\n故其三陰摶，\n溲血如前止。\n\n陽虛侯相趙章病，\n召臣意。\n眾醫皆以為寒中，\n臣意診其脈曰︰\n「迵風。」\n迵風者，\n飲食下嗌而輒出不留。\n法曰︰\n「五日死」，\n而後十日乃死。\n病得之酒。\n所以知趙章之病者，\n臣意切其脈，\n脈來滑，\n是內風氣也。\n飲食下嗌而輒出不留者，\n法五日死，\n皆為前分界法。\n後十日乃死，\n所以過期者，\n其人嗜粥，\n故中藏實，\n中藏實故過期。\n師言曰\n「安穀者過期，\n不安穀者不及期」。\n\n濟北王病，\n召臣意診其脈，\n曰︰\n「風蹶胸滿。」\n即為藥酒，\n盡三石，\n病已。\n得之汗出伏地。\n所以知濟北王病者，\n臣意切其脈時，\n風氣也，\n心脈濁。\n病法\n「過入其陽，\n陽氣盡而陰氣入」。\n陰氣入張，\n則寒氣上而熱氣下，\n故胸滿。\n汗出伏地者，\n切其脈，\n氣陰。\n陰氣者，\n病必入中，\n出及瀺水也。\n\n齊北宮司空命婦出於病，\n眾醫皆以為風入中，\n病主在肺，\n刺其足少陽脈。\n臣意診其脈，\n曰︰\n「病氣疝，\n客於膀胱，\n難於前後溲，\n而溺赤。\n病見寒氣則遺溺，\n使人腹腫。」\n出於病得之欲溺不得，\n因以接內。\n所以知出於病者，\n切其脈大而實，\n其來難，\n是蹶陰之動也。\n脈來難者，\n疝氣之客於膀胱也。\n腹之所以腫者，\n言蹶陰之絡結小腹也。\n蹶陰有過則脈結動，\n動則腹腫。\n臣意即灸其足蹶陰之脈，\n左右各一所，\n即不遺溺而溲清，\n小腹痛止。\n即更為火齊湯以飲之，\n三日而疝氣散，\n即愈。\n\n故濟北王阿母自言足熱而懣，\n臣意告曰︰\n「熱蹶也。」\n則刺其足心各三所，\n案之無出血，\n病旋已。\n病得之飲酒大醉。\n\n濟北王召臣意診脈諸女子侍者，\n至女子豎，\n豎無病。\n臣意告永巷長曰︰\n「豎傷脾，\n不可勞，\n法當春嘔血死。」\n臣意言王曰︰\n「才人女子豎何能？」\n王曰︰\n「是好為方，\n多伎能，\n為所是案法新，\n往年巿之民所，\n四百七十萬，\n曹偶四人。」\n王曰︰\n「得毋有病乎？」\n臣意對曰︰\n「豎病重，\n在死法中。」\n王召視之，\n其顏色不變，\n以為不然，\n不賣諸侯所。\n至春，\n豎奉劍從王之廁，\n王去，\n豎後，\n王令人召之，\n即仆於廁，\n嘔血死。\n病得之流汗。\n流汗者，\n法病內重，\n毛髮而色澤，\n脈不衰，\n此亦內關之病也。\n\n齊中大夫病齲齒，\n臣意灸其左大陽明脈，\n即為苦參湯，\n日嗽三升，\n出入五六日，\n病已。\n得之風，\n及臥開口，\n食而不嗽。\n\n菑川王美人懷子而不乳，\n來召臣意。\n臣意往，\n飲以莨𦿆藥一撮，\n以酒飲之，\n旋乳。\n臣意復診其脈，\n而脈躁。\n躁者有餘病，\n即飲以消石一齊，\n出血，\n血如豆比五六杖。\n\n齊丞相舍人奴從朝入宮，\n臣意見之食閨門外，\n望其色有病氣。\n臣意即告宦者平。\n平好為脈，\n學臣意所，\n臣意即示之舍人奴病，\n告之曰︰\n「此傷脾氣也，\n當至春鬲塞不通，\n不能食飲，\n法至夏泄血死。」\n宦者平即往告相曰︰\n「君之舍人奴有病，\n病重，\n死期有日。」\n相君曰︰\n「卿何以知之？」\n曰︰\n「君朝時入宮，\n君之舍人奴盡食閨門外，\n平與倉公立，\n即示平曰，\n病如是者死。」\n相即召舍人而謂之曰︰\n「公奴有病不？」\n舍人曰︰\n「奴無病，\n身無痛者。」\n至春果病，\n至四月，\n泄血死。\n所以知奴病者，\n脾氣周乘五藏，\n傷部而交，\n故傷脾之色也，\n望之殺然黃，\n察之如死青之茲。\n眾醫不知，\n以為大蟲，\n不知傷脾。\n所以至春死病者，\n胃氣黃，\n黃者土氣也，\n土不勝木，\n故至春死。\n所以至夏死者，\n脈法曰\n「病重而脈順清者曰內關」，\n內關之病，\n人不知其所痛，\n心急然無苦。\n若加以一病，\n死中春，\n一愈順，\n及一時。\n其所以四月死者，\n診其人時愈順。\n愈順者，\n人尚肥也。\n奴之病得之流汗數出，\n炙於火而以出見大風也。\n\n菑川王病，\n召臣意診脈，\n曰︰\n「蹶上為重，\n頭痛身熱，\n使人煩懣。」\n臣意即以寒水拊其頭，\n刺足陽明脈，\n左右各三所，\n病旋已。\n病得之沐髮未乾而臥。\n診如前，\n所以蹶，\n頭熱至肩。\n\n齊王黃姬兄黃長卿家有酒召客，\n召臣意。\n諸客坐，\n未上食。\n臣意望見王后弟宋建，\n告曰︰\n「君有病，\n往四五日，\n君要脅痛不可俛仰，\n又不得小溲。\n不亟治，\n病即入濡腎。\n及其未舍五藏，\n急治之。\n病方今客腎濡，\n此所謂\n『腎痺』\n也。」\n宋建曰︰\n「然，\n建故有要脊痛。\n往四五日，\n天雨，\n黃氏諸倩見建家京下方石，\n即弄之，\n建亦欲效之，\n效之不能起，\n即復置之。\n暮，要脊痛，\n不得溺，\n至今不愈。」\n建病得之好持重。\n所以知建病者，\n臣意見其色，\n太陽色乾，\n腎部上及界要以下者枯四分所，\n故以往四五日知其發也。\n臣意即為柔湯使服之，\n十八日所而病愈。\n\n濟北王侍者韓女病要背痛，\n寒熱，\n眾醫皆以為寒熱也。\n臣意診脈，\n曰︰\n「內寒，\n月事不下也。」\n即竄以藥，\n旋下，\n病已。\n病得之欲男子而不可得也。\n所以知韓女之病者，\n診其脈時，\n切之，\n腎脈也，\n嗇而不屬。\n嗇而不屬者，\n其來難，\n堅，故曰月不下。\n肝脈弦，\n出左口，\n故曰欲男子不可得也。\n\n臨菑氾里女子薄吾病甚，\n眾醫皆以為寒熱篤，\n當死，\n不治。\n臣意診其脈，\n曰︰\n「蟯瘕。」\n蟯瘕為病，\n腹大，\n上膚黃麤，\n循之戚戚然。\n臣意飲以芫華一撮，\n即出蟯可數升，\n病已，\n三十日如故。\n病蟯得之於寒溼，\n寒溼氣宛篤不發，\n化為蟲。\n臣意所以知薄吾病者，\n切其脈，\n循其尺，\n其尺索刺麤，\n而毛美奉髮，\n是蟲氣也。\n其色澤者，\n中藏無邪氣及重病。\n\n齊淳于司馬病，\n臣意切其脈，\n告曰︰\n「當病迵風。\n迵風之狀，\n飲食下嗌輒後之。\n病得之飽食而疾走。」\n淳于司馬曰︰\n「我之王家食馬肝，\n食飽甚，\n見酒來，\n即走去，\n驅疾至舍，\n即泄數十出。」\n臣意告曰︰\n「為火齊米汁飲之，\n七八日而當愈。」\n時醫秦信在旁，\n臣意去，\n信謂左右閣都尉曰︰\n「意以淳于司馬病為何？」\n曰︰\n「以為迵風，\n可治。」\n信即笑曰︰\n「是不知也。\n淳于司馬病，\n法當後九日死。」\n即後九日不死，\n其家復召臣意。\n臣意往問之，\n盡如意診。\n臣即為一火齊米汁，\n使服之，\n七八日病已。\n所以知之者，\n診其脈時，\n切之，\n盡如法。\n其病順，\n故不死。\n\n齊中郎破石病，\n臣意診其脈，\n告曰︰\n「肺傷，\n不治，\n當後十日丁亥溲血死。」\n即後十一日，\n溲血而死。\n破石之病，\n得之墮馬僵石上。\n所以知破石之病者，\n切其脈，\n得肺陰氣，\n其來散，\n數道至而不一也。\n色又乘之。\n所以知其墮馬者，\n切之得番陰脈。\n番陰脈入虛裏，\n乘肺脈。\n肺脈散者，\n固色變也乘之。\n所以不中期死者，\n師言曰\n「病者安穀即過期，\n不安穀則不及期」。\n其人嗜黍，\n黍主肺，\n故過期。\n所以溲血者，\n診脈法曰\n「病養喜陰處者順死，\n養喜陽處者逆死。」\n其人喜自靜，\n不躁，\n又久安坐，\n伏几而寐，\n故血下泄。\n\n齊王侍醫遂病，\n自練五石服之。\n臣意往過之，\n遂謂意曰︰\n「不肖有病，\n幸診遂也。」\n臣意即診之，\n告曰︰\n「公病中熱。\n論曰\n『中熱不溲者，\n不可服五石』。\n石之為藥精悍，\n公服之不得數溲，\n亟勿服。\n色將發臃。」\n遂曰︰\n「扁鵲曰\n『陰石以治陰病，\n陽石以治陽病』。\n夫藥石者有陰陽水火之齊，\n故中熱，\n即為陰石柔齊治之；\n中寒，\n即為陽石剛齊治之。」\n臣意曰︰\n「公所論遠矣。\n扁鵲雖言若是，\n然必審診，\n起度量，\n立規矩，\n稱權衡，\n合色脈表裏有餘不足順逆之法，\n參其人動靜與息相應，\n乃可以論。\n論曰\n『陽疾處內，\n陰形應外者，\n不加悍藥及鑱石』。\n夫悍藥入中，\n則邪氣辟矣，\n而宛氣愈深。\n診法曰\n『二陰應外，\n一陽接內者，\n不可以剛藥』。\n剛藥入則動陽，\n陰病益衰，\n陽病益箸，\n邪氣流行，\n為重困於俞，\n忿發為疽。」\n意告之後百餘日，\n果為疽發乳上，\n入缺盆，\n死。此謂論之大體也，\n必有經紀。\n拙工有一不習，\n文理陰陽失矣。\n\n齊王故為陽虛侯時，\n病甚，\n眾醫皆以為蹶。\n臣意診脈，\n以為痺，\n根在右脅下，\n大如覆杯，\n令人喘，\n逆氣不能食。\n臣意即以火齊粥且飲，\n六日氣下；\n即令更服丸藥，\n出入六日，\n病已。\n病得之內。\n診之時不能識其經解，\n大識其病所在。\n\n臣意嘗診安陽武都里成開方，\n開方自言以為不病，\n臣意謂之病苦沓風，\n三歲四支不能自用，\n使人瘖，\n瘖即死。\n今聞其四支不能用，\n瘖而未死也。\n病得之數飲酒以見大風氣。\n所以知成開方病者，\n診之，\n其脈法奇咳言曰\n「藏氣相反者死」。\n切之，\n得腎反肺，\n法曰\n「三歲死」\n也。\n\n安陵阪里公乘項處病，\n臣意診脈，\n曰︰\n「牡疝。」\n牡疝在鬲下，\n上連肺。\n病得之內。\n臣意謂之︰\n「慎毋為勞力事，\n為勞力事則必嘔血死。」\n處後蹴踘，\n要蹶寒，\n汗出多，\n即嘔血。\n臣意復診之，\n曰︰\n「當旦日日夕死。」\n即死。\n病得之內。\n所以知項處病者，\n切其脈得番陽。\n番陽入虛裏，\n處旦日死。\n一番一絡者，\n牡疝也。\n\n臣意曰︰\n他所診期決死生及所治已病眾多，\n久頗忘之，\n不能盡識，\n不敢以對。\n\n問臣意︰\n「所診治病，\n病名多同而診異，\n或死或不死，\n何也？」\n對曰︰\n「病名多相類，\n不可知，\n故古聖人為之脈法，\n以起度量，\n立規矩，\n縣權衡，\n案繩墨，\n調陰陽，\n別人之脈各名之，\n與天地相應，\n參合於人，\n故乃別百病以異之，\n有數者能異之，\n無數者同之。\n然脈法不可勝驗，\n診疾人以度異之，\n乃可別同名，\n命病主在所居。\n今臣意所診者，\n皆有診籍。\n所以別之者，\n臣意所受師方適成，\n師死，\n以故表籍所診，\n期決死生，\n觀所失所得者合脈法，\n以故至今知之。」\n\n問臣意曰︰\n「所期病決死生，\n或不應期，\n何故？」\n對曰︰\n「此皆飲食喜怒不節，\n或不當飲藥，\n或不當鍼灸，\n以故不中期死也。」\n\n問臣意︰\n「意方能知病死生，\n論藥用所宜，\n諸侯王大臣有嘗問意者不？\n及文王病時，\n不求意診治，\n何故？」\n對曰︰\n「趙王、\n膠西王、\n濟南王、\n吳王皆使人來召臣意，\n臣意不敢往。\n文王病時，\n臣意家貧，\n欲為人治病，\n誠恐吏以除拘臣意也，\n故移名數，\n左右不脩家生，\n出行游國中，\n問善為方數者事之久矣，\n見事數師，\n悉受其要事，\n盡其方書意，\n及解論之。\n身居陽虛侯國，\n因事侯。\n侯入朝，\n臣意從之長安，\n以故得診安陵項處等病也。」\n\n問臣意︰\n「知文王所以得病不起之狀？」\n臣意對曰︰\n「不見文王病，\n然竊聞文王病喘，\n頭痛，\n目不明。\n臣意心論之，\n以為非病也。\n以為肥而蓄精，\n身體不得搖，\n骨肉不相任，\n故喘，\n不當醫治。\n脈法曰\n『年二十脈氣當趨，\n年三十當疾步，\n年四十當安坐，\n年五十當安臥，\n年六十已上氣當大董』。\n文王年未滿二十，\n方脈氣之趨也而徐之，\n不應天道四時。\n後聞醫灸之即篤，\n此論病之過也。\n臣意論之，\n以為神氣爭而邪氣入，\n非年少所能復之也，\n以故死。\n所謂氣者，\n當調飲食，\n擇晏日，\n車步廣志，\n以適筋骨肉血脈，\n以瀉氣。\n故年二十，\n是謂\n『易𧵍』，\n法不當砭灸，\n砭灸至氣逐。」\n\n問臣意︰\n「師慶安受之？\n聞於齊諸侯不？」\n對曰︰\n「不知慶所師受。\n慶家富，\n善為醫，\n不肯為人治病，\n當以此故不聞。\n慶又告臣意曰︰\n『慎毋令我子孫知若學我方也。』」\n\n問臣意︰\n「師慶何見於意而愛意，\n欲悉教意方？」\n對曰︰\n「臣意不聞師慶為方善也。\n意所以知慶者，\n意少時好諸方事，\n臣意試其方，\n皆多驗，\n精良。\n臣意聞菑川唐里公孫光善為古傳方，\n臣意即往謁之。\n得見事之，\n受方化陰陽及傳語法，\n臣意悉受書之。\n臣意欲盡受他精方，\n公孫光曰︰\n『吾方盡矣，\n不為愛公所。\n吾身已衰，\n無所復事之。\n是吾年少所受妙方也，\n悉與公，\n毋以教人。』\n臣意曰︰\n『得見事侍公前，\n悉得禁方，\n幸甚。\n意死不敢妄傳人。』\n居有閒，\n公孫光閒處，\n臣意深論方，\n見言百世為之精也。\n師光喜曰︰\n『公必為國工。\n吾有所善者皆疏，\n同產處臨菑，\n善為方，\n吾不若，\n其方甚奇，\n非世之所聞也。\n吾年中時，\n嘗欲受其方，\n楊中倩不肯，\n曰\n「若非其人也」。\n胥與公往見之，\n當知公喜方也。\n其人亦老矣，\n其家給富。』\n時者未往，\n會慶子男殷來獻馬，\n因師光奏馬王所，\n意以故得與殷善。\n光又屬意於殷曰︰\n『意好數，\n公必謹遇之，\n其人聖儒。』\n即為書以意屬陽慶，\n以故知慶。\n臣意事慶謹，\n以故愛意也。」\n\n問臣意曰︰\n「吏民嘗有事學意方，\n及畢盡得意方不？\n何縣里人？」\n對曰︰\n「臨菑人宋邑。\n邑學，\n臣意教以五診，\n歲餘。\n濟北王遣太醫高期、\n王禹學，\n臣意教以經脈高下及奇絡結，\n當論俞所居，\n及氣當上下出入邪正逆順，\n以宜鑱石，\n定砭灸處，\n歲餘。\n菑川王時遣太倉馬長馮信正方，\n臣意教以案法逆順，\n論藥法，\n定五味及和齊湯法。\n高永侯家丞杜信，\n喜脈，\n來學，\n臣意教以上下經脤五診，\n二歲餘。\n臨菑召里唐安來學，\n臣意教以五診上下經脈，\n奇咳，\n四時應陰陽重，\n未成，\n除為齊王侍醫。」\n\n問臣意︰\n「診病決死生，\n能全無失乎？」\n臣意對曰︰\n「意治病人，\n必先切其脈，\n乃治之。\n敗逆者不可治，\n其順者乃治之。\n心不精脈，\n所期死生視可治，\n時時失之，\n臣意不能全也。」\n\n太史公曰：\n女無美惡，\n居宮見妒；\n士無賢不肖，\n入朝見疑。\n故扁鵲以其伎見殃，\n倉公乃匿迹自隱而當刑。\n緹縈通尺牘，\n父得以後寧。\n故老子曰\n「美好者不祥之器」，\n豈謂扁鵲等邪？\n若倉公者，\n可謂近之矣。\n\n5.46《吳王濞列傳第四十六》\n\n吳王濞者，\n高帝兄劉仲之子也。\n高帝已定天下七年，\n立劉仲為代王。\n而匈奴攻代，\n劉仲不能堅守，\n棄國亡，\n閒行走雒陽，\n自歸天子。\n\n天子為骨肉故，\n不忍致法，\n廢以為郃陽侯。\n\n高帝十一年秋，\n淮南王英布反，\n東并荊地，\n劫其國兵，\n西度淮，\n擊楚，\n高帝自將往誅之。\n\n劉仲子沛侯濞年二十，\n有氣力，\n以騎將從破布軍蘄西，會甀，\n布走。\n\n荊王劉賈為布所殺，\n無後。\n上患吳、會稽輕悍，\n無壯王以填之，\n諸子少，\n乃立濞於沛為吳王，\n王三郡五十三城。\n\n已拜受印，\n高帝召濞相之，\n謂曰︰\n「若狀有反相。」心獨悔，\n業已拜，\n因拊其背，\n告曰︰\n「漢後五十年東南有亂者，\n豈若邪？\n\n然天下同姓為一家也，慎無反！」\n濞頓首曰︰\n「不敢。」\n\n會孝惠、高后時，\n天下初定，\n郡國諸侯各務自拊循其民。\n吳有豫章郡銅山，\n濞則招致天下亡命者\n益盜鑄錢，\n煮海水為鹽，\n以故無賦，\n國用富饒。\n\n孝文時，\n吳太子入見，\n得侍皇太子飲博。\n\n吳太子師傅皆楚人，\n輕悍，\n又素驕，\n博，\n爭道，\n不恭，\n皇太子引博局提吳太子，\n殺之。\n\n於是遣其喪歸葬。\n至吳，\n吳王慍曰︰\n「天下同宗，\n死長安即葬長安，\n何必來葬為！」\n復遣喪之長安葬。\n\n吳王由此稍失藩臣之禮，\n稱病不朝。\n京師知其以子故稱病不朝，\n驗問實不病，\n諸吳使來，\n輒繫責治之。\n吳王恐，\n為謀滋甚。\n\n及後使人為秋請，\n上復責問吳使者，\n使者對曰：\n「王實不病，\n漢繫治使者數輩，\n以故遂稱病。\n且夫『察見淵中魚，\n不祥』。\n\n今王始詐病，\n及覺，\n見責急，\n愈益閉，\n恐上誅之，\n計乃無聊。\n唯上棄之而與更始。」\n\n於是天子乃赦吳使者歸之，\n而賜吳王几杖，\n老，\n不朝。\n吳得釋其罪，\n謀亦益解。\n然其居國以銅鹽故，\n百姓無賦。\n\n卒踐更，\n輒與平賈。\n歲時存問茂材，\n賞賜閭里。\n佗郡國吏欲來捕亡人者，\n訟共禁弗予。\n如此者四十餘年，\n以故能使其眾。\n\n鼂錯為太子家令，\n得幸太子，\n數從容言吳過可削。\n數上書說孝文帝，\n文帝寬，\n不忍罰，\n以此吳日益橫。\n\n及孝景帝即位，\n錯為御史大夫，\n說上曰︰\n「昔高帝初定天下，\n昆弟少，\n諸子弱，\n大封同姓，\n故王孼子悼惠王王齊七十餘城，\n庶弟元王王楚四十餘城，\n兄子濞王吳五十餘城：\n\n封三庶孼，\n分天下半。\n今吳王前有太子之\n郄，\n詐稱病不朝，\n於古法當誅，\n文帝弗忍，\n因賜几杖。\n德至厚，\n當改過自新。\n\n乃益驕溢，\n即山鑄錢，\n煮海水為鹽，\n誘天下亡人，\n謀作亂。\n今削之亦反，\n不削之亦反。\n\n削之，\n其反亟，\n禍小；\n不削，\n反遲，\n禍大。」\n\n三年冬，\n楚王朝，\n鼂錯因言楚王戊往年為薄太后服，\n私姦服舍，\n請誅之。\n詔赦，\n罰削東海郡。\n因削吳之豫章郡、會稽郡。\n\n及前二年趙王有罪，\n削其河閒郡。\n膠西王卬以賣爵有姦，\n削其六縣。\n\n漢廷臣方議削吳。\n吳王濞恐削地無已，\n因以此發謀，\n欲舉事。\n\n念諸侯無足與計謀者，\n聞膠西王勇，\n好氣，\n喜兵，\n諸齊皆憚畏，\n於是乃使中大夫應高誂膠西王。\n\n無文書，\n口報曰︰\n「吳王不肖，\n有宿夕之憂，\n不敢自外，\n使喻其驩心。」\n王曰︰\n「何以教之？」\n\n高曰︰\n「今者主上興於姦，\n飾於邪臣，\n好小善，\n聽讒賊，\n擅變更律令，\n侵奪諸侯之地，\n徵求滋多，\n誅罰良善，\n日以益甚。\n\n里語有之，\n『舐穅及米』。\n吳與膠西，\n知名諸侯也，\n一時見察，\n恐不得安肆矣。\n\n吳王身有內病，\n不能朝請二十餘年，\n嘗患見疑，\n無以自白，\n今脅肩累足，\n猶懼不見釋。\n竊聞大王以爵事有適，\n所聞諸侯削地，\n罪不至此，\n此恐不得削地而已。」\n\n王曰︰「然，\n有之。\n子將柰何？」\n\n高曰︰\n「同惡相助，\n同好相留，\n同情相成，\n同欲相趨，\n同利相死。\n今吳王自以為與大王同憂，\n願因時循理，\n棄軀以除患害於天下，\n億亦可乎？」\n\n王瞿然駭曰︰\n「寡人何敢如是？\n今主上雖急，\n固有死耳，\n安得不戴？」\n\n高曰︰「御史大夫鼂錯，\n熒惑天子，\n侵奪諸侯，\n蔽忠塞賢，\n朝廷疾怨，\n諸侯皆有倍畔之意，\n\n人事極矣。\n彗星出，\n蝗蟲數起，\n此萬世一時，\n而愁勞聖人之所以起也。\n\n故吳王欲內以鼂錯為討，\n外隨大王後車，\n彷徉天下，\n所鄉者降，\n所指者下，\n天下莫敢不服。\n\n大王誠幸而許之一言，\n則吳王率楚王略函谷關，\n守滎陽敖倉之粟，\n距漢兵。\n治次舍，\n須大王。\n大王有幸而臨之，\n則天下可并，\n兩主分割，\n不亦可乎？」\n\n王曰︰\n「善。」\n高歸報吳王，\n吳王猶恐其不與，\n乃身自為使，\n使於膠西，\n面結之。\n\n膠西群臣或聞王謀，\n諫曰：\n「承一帝，\n至樂也。\n今大王與吳西鄉，\n弟令事成，\n兩主分爭，\n患乃始結。\n\n諸侯之地不足為漢郡什二，\n而為畔逆以憂太后，\n非長策也。」\n\n王弗聽。\n遂發使約齊、菑川、膠東、濟南、濟北，\n皆許諾，\n而曰「城陽景王有義，\n攻諸呂，\n勿與，\n事定分之耳」。\n\n諸侯既新削罰，\n振恐，\n多怨鼂錯。\n及削吳會稽、豫章郡書至，\n則吳王先起兵，\n膠西正月丙午誅漢吏二千石以下，\n膠東、菑川、濟南、楚、趙亦然，\n遂發兵西。\n\n齊王後悔，\n飲藥自殺，\n畔約。\n濟北王城壞未完，\n其郎中令劫守其王，\n不得發兵。\n膠西為渠率，\n膠東、菑川、濟南共攻圍臨菑。\n趙王遂亦反，\n陰使匈奴與連兵。\n\n七國之發也，\n吳王悉其士卒，\n下令國中曰︰\n「寡人年六十二，\n身自將。\n少子年十四，\n亦為士卒先。\n諸年上與寡人比，\n下與少子等者，\n皆發。」\n\n發二十餘萬人。\n南使閩越、東越，\n東越亦發兵從。\n\n孝景帝三年正月甲子，\n初起兵於廣陵。\n西涉淮，\n因并楚兵。\n\n發使遺諸侯書曰︰\n「吳王劉濞敬問膠西王、膠東王、菑川王、濟南王、趙王、楚王、淮南王、衡山王、廬江王、故長沙王子：\n幸教寡人！\n\n以漢有賊臣，\n無功天下，\n侵奪諸侯地，\n使吏劾繫訊治，\n以僇辱之為故，\n不以諸侯人君禮遇劉氏骨肉，\n絕先帝功臣，\n進任姦宄，\n詿亂天下，\n欲危社稷。\n\n陛下多病志失，\n不能省察。\n欲舉兵誅之，\n謹聞教。\n\n敝國雖狹，\n地方三千里；\n人雖少，\n精兵可具五十萬。\n寡人素事南越三十餘年，\n其王君皆不辭分其卒以隨寡人，\n又可得三十餘萬。\n寡人雖不肖，\n願以身從諸王。\n\n越直長沙者，\n因王子定長沙以北，\n西走蜀、漢中。\n告越、楚王、淮南三王，\n與寡人西面；\n齊諸王與趙王定河閒、河內，\n或入臨晉關，\n或與寡人會雒陽；\n\n燕王、趙王固與胡王有約，\n燕王北定代、雲中，\n摶胡眾入蕭關，\n走長安，\n匡正天子，\n以安高廟。\n願王勉之。\n\n楚元王子、淮南三王或不沐洗十餘年，\n怨入骨髓，\n欲一有所出之久矣，\n寡人未得諸王之意，\n未敢聽。\n今諸王苟能存亡繼絕，\n振弱伐暴，\n以安劉氏，\n社稷之所願也。\n\n敝國雖貧，\n寡人節衣食之用，\n積金錢，\n脩兵革，\n聚穀食，\n夜以繼日，\n三十餘年矣。\n凡為此，\n願諸王勉用之。\n\n能斬捕大將者，\n賜金五千斤，\n封萬戶；\n列將，\n三千斤，\n封五千戶；\n裨將，\n二千斤，\n封二千戶；\n\n二千石，\n千斤，\n封千戶；\n千石，\n五百斤，\n封五百戶：\n皆為列侯。\n\n其以軍若城邑降者，\n卒萬人，\n邑萬戶，\n如得大將；\n人戶五千，\n如得列將；\n人戶三千，\n如得裨將；\n人戶千，\n如得二千石；\n\n其小吏皆以差次受爵金。\n佗封賜皆倍軍法。\n其有故爵邑者，\n更益勿因。\n願諸王明以令士大夫，\n弗敢欺也。\n\n寡人金錢在天下者往往而有，\n非必取於吳，\n諸王日夜用之弗能盡。\n有當賜者告寡人，\n寡人且往遺之。\n敬以聞。」\n\n七國反書聞天子，\n天子乃遣太尉條侯周亞夫將三十六將軍，\n往擊吳楚；\n遣曲周侯酈寄擊趙；\n將軍欒布擊齊；\n大將軍竇嬰屯滎陽，\n監齊趙兵。\n\n吳楚反書聞，\n兵未發，\n竇嬰未行，\n言故吳相袁盎。\n盎時家居，\n詔召入見。\n上方與鼂錯調兵笇軍食，\n\n上問袁盎曰︰「君嘗為吳相，\n知吳臣田祿伯為人乎？\n今吳楚反，\n於公何如？」\n\n對曰︰「不足憂也，\n今破矣。」\n\n上曰︰\n「吳王即山鑄錢，\n煮海水為鹽，\n誘天下豪桀，\n白頭舉事。\n若此，其計不百全，\n豈發乎？\n何以言其無能為也？」\n\n袁盎對曰︰「吳有銅鹽利則有之，\n安得豪桀而誘之！\n誠令吳得豪桀，\n亦且輔王為義，\n不反矣。\n吳所誘皆無賴子弟，\n亡命鑄錢姦人，\n故相率以反。」\n\n鼂錯曰︰\n「袁盎策之善。」\n上問曰︰「計安出？」\n盎對曰︰「願屏左右。」\n上屏人，\n獨錯在。\n\n盎曰︰「臣所言，\n人臣不得知也。」\n乃屏錯。\n錯趨避東廂，\n恨甚。\n\n上卒問盎，\n盎對曰︰\n「吳楚相遺書，\n曰\n『高帝王子弟各有分地，\n今賊臣鼂錯擅適過諸侯，\n削奪之地』。\n故以反為名，\n西共誅鼂錯，\n復故地而罷。\n\n方今計獨斬鼂錯，\n發使赦吳楚七國，\n復其故削地，\n則兵可無血刃而俱罷。」\n\n於是上嘿然良久，\n曰︰\n「顧誠何如，\n吾不愛一人以謝天下。」\n盎曰︰「臣愚計無出此，\n願上孰計之。」\n\n乃拜盎為太常，\n吳王弟子德侯為宗正。\n盎裝治行。\n後十餘日，\n上使中尉召錯，\n紿載行東巿。\n錯衣朝衣斬東巿。\n則遣袁盎奉宗廟，\n宗正輔親戚，\n使告吳如盎策。\n\n至吳，\n吳楚兵已攻梁壁矣。\n宗正以親故，\n先入見，\n諭吳王使拜受詔。\n吳王聞袁盎來，\n亦知其欲說己，\n笑而應曰︰\n「我已為東帝，\n尚何誰拜？」\n\n不肯見盎而留之軍中，\n欲劫使將。\n盎不肯，\n使人圍守，\n且殺之，\n盎得夜出，\n步亡去，\n走梁軍，\n遂歸報。\n\n條侯將乘六乘傳，\n會兵榮陽。\n\n至雒陽，\n見劇孟，\n喜曰︰\n「七國反，\n吾乘傳至此，\n不自意全。\n又以為諸侯已得劇孟，\n劇孟今無動。\n吾據滎陽，\n以東無足憂者。」\n\n至淮陽，\n問父絳侯故客鄧都尉曰︰\n「策安出？」\n客曰︰\n「吳兵銳甚，\n難與爭鋒。\n楚兵輕，\n不能久。\n\n方今為將軍計，\n莫若引兵東北壁昌邑，\n以梁委吳，\n吳必盡銳攻之。\n將軍深溝高壘，\n使輕兵絕淮泗口，\n塞吳饟道。\n彼吳梁相敝而糧食竭，\n乃以全彊制其罷極，\n破吳必矣。」\n\n條侯曰︰\n「善。」\n從其策，\n遂豎壁昌邑南，\n輕兵絕吳饟道。\n\n吳王之初發也，\n吳臣田祿伯為大將軍。\n田祿伯曰︰\n「兵屯聚而西，\n無佗奇道，\n難以就功。\n\n臣願得五萬人，\n別循江淮而上，\n收淮南、長沙，\n入武關，\n與大王會，\n此亦一奇也。」\n\n臣願得五萬人，\n別循江淮而上，\n收淮南、長沙，\n入武關，\n與大王會，\n此亦一奇也。」\n\n吳王太子諫曰︰\n「王以反為名，\n此兵難以藉人，\n藉人亦且反王，\n柰何？\n且擅兵而別，\n多佗利害，\n未可知也，\n徒自損耳。」\n吳王即不許田祿伯。\n\n吳少將桓將軍說王曰︰\n「吳多步兵，\n步兵利險，\n漢多車騎，\n車騎利平地。\n\n願大王所過城邑不下，\n直棄去，\n疾西據雒陽武庫，\n食敖倉粟，\n阻山河之險以令諸侯，\n雖毋入關，\n天下固已定矣。\n\n即大王徐行，\n留下城邑，\n漢軍車騎至，\n馳入梁楚之郊，\n事敗矣。」\n\n吳王問諸老將，\n老將曰︰\n「此少年推鋒之計可耳，\n安知大慮乎！」\n於是王不用桓將軍計。\n\n吳王專并將其兵，\n未度淮，\n諸賓客皆得為將，\n校尉、候、司馬，\n獨周丘不得用。\n周丘者，\n下邳人，\n亡命吳，\n酤酒無行，\n吳王濞薄之，\n弗任。\n\n周丘上謁，\n說王曰︰\n「臣以無能，\n不得待罪行閒。\n臣非敢求有所將，\n願得王一漢節，\n必有以報王。」\n王乃予之。\n周丘得節，\n夜馳入下邳。\n\n下邳時聞吳反，\n皆城守。\n至傳舍，\n召令。\n令入戶，\n使從者以罪斬令。\n\n遂召昆弟所善豪吏告曰︰\n「吳反兵且至，\n至，\n屠下邳不過食頃。\n今先下，\n家室必完，\n能者封侯矣。」\n出乃相告，\n下邳皆下。\n\n周丘一夜得三萬人，\n使人報吳王，\n遂將其兵北略城邑。\n\n比至城陽，\n兵十餘萬，\n破城陽中尉軍。\n聞吳王敗走，\n自度無與共成功，\n即引兵歸下邳。\n未至，\n疽發背死。\n\n二月中，\n吳王兵既破，\n敗走，\n於是天子制詔將軍曰︰\n「蓋聞為善者，\n天報之以福；\n為非者，\n天報之以殃。\n\n高皇帝親表功德，\n建立諸侯，\n幽王、悼惠王絕無後，\n孝文皇帝哀憐加惠，\n王幽王子遂、悼惠王子卬等，\n令奉其先王宗廟，\n為漢藩國，\n德配天地，\n明並日月。\n\n吳王濞倍德反義，\n誘受天下亡命辠人，\n亂天下幣，\n稱病不朝二十餘年，\n有司數請濞罪，\n孝文皇帝寬之，\n欲其改行為善。\n\n今乃與楚王戊、趙王遂、膠西王卬、濟南王辟光、菑川王賢、膠東王雄渠約從反，\n為逆無道，\n起兵以危宗廟，\n賊殺大臣及漢使者，\n迫劫萬民，\n夭殺無罪，\n燒殘民家，\n掘其丘冢，\n甚為暴虐。\n\n今卬等又重逆無道，\n燒宗廟，\n鹵御物，\n朕甚痛之。\n朕素服避正殿，\n將軍其勸士大夫擊反虜。\n\n擊反虜者，\n深入多殺為功，\n斬首捕虜比三百石以上者皆殺之，\n無有所置。\n敢有議詔及不如詔者，\n皆要斬。」\n\n初，\n吳王之度淮，\n與楚王遂西敗棘壁，\n乘勝前，\n銳甚。\n梁孝王恐，\n遣六將軍擊吳，\n又敗梁兩將，\n士卒皆還走梁。\n\n梁數使使報條侯求救，\n條侯不許。\n又使使惡條侯於上，\n上使人告條侯救梁，\n復守便宜不行。\n梁使韓安國及楚死事相弟張羽為將軍，\n乃得頗敗吳兵。\n\n吳兵欲西，\n梁城守堅，\n不敢西，\n即走條侯軍，\n會下邑。\n欲戰，\n條侯壁，\n不肯戰。\n\n吳糧絕，\n卒飢，\n數挑戰，\n遂夜犇條侯壁，\n驚東南。\n條侯使備西北，\n果從西北入。\n吳大敗，\n士卒多飢死，\n乃畔散。\n\n於是吳王乃與其麾下壯士數千人夜亡去，\n度江走丹徒，\n保東越。\n東越兵可萬餘人，\n乃使人收聚亡卒。\n\n漢使人以利啗東越，\n東越即紿吳王，\n吳王出勞軍，\n即使人鏦殺吳王，\n盛其頭，\n馳傳以聞。\n吳王子子華、子駒亡走閩越。\n\n吳王之棄其軍亡也，\n軍遂潰，\n往往稍降太尉、梁軍。\n楚王戊軍敗，\n自殺。\n\n三王之圍齊臨菑也，\n三月不能下。\n漢兵至，\n膠西、膠東、菑川王各引兵歸。\n\n膠西王乃袒跣，\n席槀，\n飲水，\n謝太后。\n\n王太子德曰︰\n「漢兵遠，\n臣觀之已罷，\n可襲，\n願收大王餘兵擊之，\n擊之不勝，\n乃逃入海，\n未晚也。」\n\n王曰︰「吾士卒皆已壞，\n不可發用。」\n弗聽。\n\n漢將弓高侯穨當遺王書曰︰\n「奉詔誅不義，\n降者赦其罪，\n復故；\n不降者滅之。\n王何處，\n須以從事。」\n\n王肉袒叩頭漢軍壁，\n謁曰︰\n「臣卬奉法不謹，\n驚駭百姓，\n乃苦將軍遠道至于窮國，\n敢請菹醢之罪。」\n\n弓高侯執金鼓見之，\n曰：\n「王苦軍事，\n願聞王發兵狀。」\n\n王頓首膝行對曰︰\n「今者，\n鼂錯天子用事臣，\n變更高皇帝法令，\n侵奪諸侯地。\n\n卬等以為不義，\n恐其敗亂天下，\n七國發兵，\n且以誅錯。\n今聞錯已誅，\n卬等謹以罷兵歸。」\n\n將軍曰︰「王苟以錯不善，\n何不以聞？\n及乃未有詔虎符，\n擅發兵擊義國。以此觀之，\n意非欲誅錯也。」\n乃出詔書為王讀之。\n\n讀之訖，\n曰︰\n「王其自圖。」\n王曰︰「如卬等死有餘罪。」\n遂自殺。\n太后、太子皆死。\n膠東、菑川、濟南王皆死，\n國除，\n納于漢。\n\n酈將軍圍趙十月而下之，\n趙王自殺。\n濟北王以劫故，\n得不誅，\n徙王菑川。\n\n初，\n吳王首反，\n并將楚兵，\n連齊趙。\n正月起兵，\n三月皆破，\n獨趙後下。\n\n復置元王少子平陸侯禮為楚王，\n續元王後。\n徙汝南王非王吳故地，\n為江都王。\n\n太史公曰：\n吳王之王，\n由父省也。\n能薄賦斂，\n使其眾，\n以擅山海利。\n\n逆亂之萌，\n自其子興。\n爭技發難，\n卒亡其本；\n親越謀宗，\n竟以夷隕。\n鼂錯為國遠慮，\n禍反近身。\n袁盎權說，\n初寵後辱。\n\n故古者諸侯地不過百里，\n山海不以封。\n「毋親夷狄，\n以疏其屬」，\n蓋謂吳邪？\n「毋為權首，\n反受其咎」，\n豈盎、錯邪？\n\n5.47《魏其武安侯列傳第四十七》\n\n魏其侯竇嬰者，\n孝文后從兄子也。\n父世觀津人。\n喜賓客。\n\n孝文時，\n嬰為吳相，\n病免。\n孝景初即位，\n為詹事。\n\n梁孝王者，\n孝景弟也，\n其母竇太后愛之。\n梁孝王朝，\n因昆弟燕飲。\n是時上未立太子，\n酒酣，\n從容言曰︰\n「千秋之後傳梁王。」\n\n太后驩。\n竇嬰引卮酒進上，\n曰︰\n「天下者，\n高祖天下，\n父子相傳，\n此漢之約也，\n上何以得擅傳梁王！」\n\n太后由此憎竇嬰。\n竇嬰亦薄其官，\n因病免。\n太后除竇嬰門籍，\n不得入朝請。\n\n孝景三年，\n吳楚反，\n上察宗室諸竇毋如竇嬰賢，\n乃召嬰。\n嬰入見，\n固辭謝病不足任。\n太后亦慚。\n\n於是上曰︰\n「天下方有急，\n王孫寧可以讓邪？」\n乃拜嬰為大將軍，\n賜金千斤。\n嬰乃言袁盎、欒布諸名將賢士在家者進之。\n\n所賜金，\n陳之廊廡下，\n軍吏過，\n輒令財取為用，\n金無入家者。\n\n竇嬰守滎陽，\n監齊趙兵。\n七國兵已盡破，\n封嬰為魏其侯。\n諸游士賓客爭歸魏其侯。\n孝景時每朝議大事，\n條侯、魏其侯，\n諸列侯莫敢與亢禮。\n\n孝景四年，\n立栗太子，\n使魏其侯為太子傅。\n孝景七年，\n栗太子廢，\n魏其數爭不能得。\n魏其謝病，\n屏居藍田南山之下數月，\n諸賓客辯士說之，\n莫能來。\n\n梁人高遂乃說魏其曰︰\n「能富貴將軍者，\n上也；\n能親將軍者，\n太后也。\n今將軍傅太子，\n太子廢而不能爭；\n爭不能得，\n又弗能死。\n\n自引謝病，\n擁趙女，\n屏閒處而不朝。\n相提而論，\n是自明揚主上之過。\n有如兩宮螫將軍，\n則妻子毋類矣。」\n魏其侯然之，\n乃遂起，\n朝請如故。\n\n桃侯免相，\n竇太后數言魏其侯。\n孝景帝曰︰\n「太后豈以為臣有愛，\n不相魏其？\n魏其者，\n沾沾自喜耳，\n多易。\n難以為相，\n持重。」\n\n遂不用，\n用建陵侯衛綰為丞相。\n\n武安侯田蚡者，\n孝景后同母弟也，\n生長陵。\n\n魏其已為大將軍後，\n方盛，\n蚡為諸郎，\n未貴，\n往來侍酒魏其，\n跪起如子姓。\n及孝景晚節，\n蚡益貴幸，\n為太中大夫。\n\n蚡辯有口，\n學《槃盂》諸書，\n王太后賢之。\n孝景崩，\n即日太子立，\n稱制，\n所鎮撫多有田蚡賓客計筴。\n\n蚡弟田勝，\n皆以太后弟，\n孝景後三年封蚡為武安侯，\n勝為周陽侯。\n\n武安侯新欲用事為相，\n卑下賓客，\n進名士家居者貴之，\n欲以傾魏其諸將相。\n\n建元元年，\n丞相綰病免，\n上議置丞相、大尉。\n籍福說武安侯曰︰\n「魏其貴久矣，\n天下士素歸之。\n\n今將軍初興，\n未如魏其，\n即上以將軍為丞相，\n必讓魏其。\n魏其為丞相，\n將軍必為太尉。\n太尉、丞相尊等耳，\n又有讓賢名。」\n\n武安侯乃微言太后風上，\n於是乃以魏其侯為丞相，\n武安侯為太尉。\n\n籍福賀魏其侯，\n因弔曰︰\n「君侯資性喜善疾惡，\n方今善人譽君侯，\n故至丞相；\n\n然君侯且疾惡，\n惡人眾，\n亦且毀君侯。\n君侯能兼容，\n則幸久；\n不能，\n今以毀去矣。」\n魏其不聽。\n\n魏其、武安俱好儒術，\n推轂趙綰為御史大夫，\n王臧為郎中令。\n迎魯申公，\n欲設明堂，\n令列侯就國，\n除關，\n以禮為服制，\n以興太平。\n\n舉適諸竇宗室毋節行者，\n除其屬籍。\n時諸外家為列侯，\n列侯多尚公主，\n皆不欲就國，\n以故毀日至竇太后。\n\n太后好黃老之言，\n而魏其、武安、趙綰、王臧等務隆推儒術，\n貶道家言，\n是以竇太后滋不說魏其等。\n\n及建元二年，\n御史大夫趙綰請無奏事東宮。\n竇太后大怒，\n乃罷逐趙綰、王臧等，\n而免丞相、太尉，\n以柏至侯許昌為丞相，\n武彊侯莊青翟為御史大夫。\n魏其、武安由此以侯家居。\n\n武安侯雖不任職，\n以王太后故，親幸，\n數言事多效，\n天下吏士趨勢利者，\n皆去魏其歸武安。\n武安日益橫。\n\n建元六年，\n竇太后崩，\n丞相昌、御史大夫青翟坐喪事不辦，\n免。\n以武安侯蚡為丞相，\n以大司農韓安國為御史大夫。\n天下士郡諸侯愈益附武安。\n\n武安者，\n貌侵，\n生貴甚。\n又以為諸侯王多長，\n上初即位，\n富於春秋，\n蚡以肺腑為京師相，\n非痛折節以禮詘之，\n天下不肅。\n\n當是時，\n丞相入奏事，\n坐語移日，\n所言皆聽。\n薦人或起家至二千石，\n權移主上。\n上乃曰︰\n「君除吏已盡未？\n吾亦欲除吏。」\n\n嘗請考工地益宅，\n上怒曰︰\n「君何不遂取武庫！」\n是後乃退。\n\n嘗召客飲，\n坐其兄蓋侯南鄉，\n自坐東鄉，\n以為漢相尊，\n不可以兄故私橈。\n\n武安由此滋驕，\n治宅甲諸第。\n田園極膏腴，\n而市買郡縣器物相屬於道。\n前堂羅鍾鼓，\n立曲旃；\n後房婦女以百數。\n諸侯奉金玉狗馬玩好，\n不可勝數。\n\n魏其失竇太后，\n益疏不用，\n無勢，\n諸客稍稍自引而怠傲，\n唯灌將軍獨不失故。\n魏其日默默不得志，\n而獨厚遇灌將軍。\n\n灌將軍夫者，\n潁陰人也。\n夫父張孟，\n嘗為潁陰侯嬰舍人，\n得幸，\n因進之至二千石，\n故蒙灌氏姓為灌孟。\n\n吳楚反時，\n潁陰侯灌何為將軍，\n屬太尉，\n請灌孟為校尉。\n夫以千人與父俱。\n灌孟年老，\n潁陰侯彊請之，\n鬱鬱不得意，\n故戰常陷堅，\n遂死吳軍中。\n\n軍法，\n父子俱從軍，\n有死事，\n得與喪歸。\n灌夫不肯隨喪歸，\n奮曰︰\n「願取吳王若將軍頭，\n以報父之仇。」\n於是灌夫被甲持戟，\n募軍中壯士所善願從者數十人。\n\n及出壁門，\n莫敢前。\n獨二人及從奴十數騎馳入吳軍，\n至吳將麾下，\n所殺傷數十人。\n\n不得前，\n復馳還，\n走入漢壁，\n皆亡其奴，\n獨與一騎歸。\n夫身中大創十餘，\n適有萬金良藥，\n故得無死。\n\n夫創少瘳，\n又復請將軍曰︰\n「吾益知吳壁中曲折，\n請復往。」\n將軍壯義之，\n恐亡夫，\n乃言太尉，\n太尉乃固止之。\n吳已破，\n灌夫以此名聞天下。\n\n潁陰侯言之上，\n上以夫為中郎將。\n數月，\n坐法去。\n後家居長安，\n長安中諸公莫弗稱之。\n孝景時，\n至代相。\n\n孝景崩，\n今上初即位，\n以為淮陽天下交，\n勁兵處，\n故徙夫為淮陽太守。\n建元元年，\n入為太僕。\n\n二年，\n夫與長樂衛尉竇甫飲，\n輕重不得，\n夫醉，\n搏甫。\n甫，\n竇太后昆弟也。\n上恐太后誅夫，\n徙為燕相。\n\n數歲，\n坐法去官，\n家居長安。\n\n灌夫為人剛直使酒，\n不好面諛。\n貴戚諸有勢在己之右，\n不欲加禮，\n必陵之；\n諸士在己之左，\n愈貧賤，\n尤益敬，\n與鈞。\n\n稠人廣眾，\n薦寵下輩。\n士亦以此多之。\n\n夫不喜文學，\n好任俠，\n已然諾。\n諸所與交通，\n無非豪桀大猾。\n家累數千萬，\n食客日數十百人。\n陂池田園，\n宗族賓客為權利，\n橫於潁川。\n\n潁川兒乃歌之曰︰\n「潁水清，\n灌氏寧；\n潁水濁，\n灌氏族。」\n\n灌夫家居雖富，\n然失勢，\n卿相侍中賓客益衰。\n及魏其侯失勢，\n亦欲倚灌夫引繩批根生平慕之後棄之者。\n灌夫亦倚魏其而通列侯宗室為名高。\n\n兩人相為引重，\n其游如父子然。\n相得驩甚，\n無厭，\n恨相知晚也。\n\n灌夫有服，\n過丞相。\n丞相從容曰︰\n「吾欲與仲孺過魏其侯，\n會仲孺有服。」\n\n灌夫曰︰「將軍乃肯幸臨況魏其侯，\n夫安敢以服為解！\n請語魏其侯帳具，\n將軍旦日蚤臨。」\n\n武安許諾。\n灌夫具語魏其侯如所謂武安侯。\n魏其與其夫人益市牛酒，\n夜灑埽，\n早帳具至旦。\n平明，\n令門下候伺。\n至日中，\n丞相不來。\n\n魏其謂灌夫曰︰\n「丞相豈忘之哉？」\n灌夫不懌，\n曰︰\n「夫以服請，\n宜往。」\n\n乃駕，\n自往迎丞相。\n丞相特前戲許灌夫，\n殊無意往。\n及夫至門，\n丞相尚臥。\n\n於是夫入見，\n曰︰\n「將軍昨日幸許過魏其，\n魏其夫妻治具，\n自旦至今，\n未敢嘗食。」\n\n武安鄂謝曰︰\n「吾昨日醉，\n忽忘與仲孺言。」\n乃駕往，\n又徐行，\n灌夫愈益怒。\n\n及飲酒酣，\n夫起舞屬丞相，\n丞相不起，\n夫從坐上語侵之。\n魏其乃扶灌夫去，\n謝丞相。\n丞相卒飲至夜，\n極驩而去。\n\n丞相嘗使籍福請魏其城南田。\n魏其大望曰︰\n「老僕雖棄，\n將軍雖貴，\n寧可以勢奪乎！」\n不許。\n\n灌夫聞，\n怒，\n罵籍福。\n籍福惡兩人有郄，\n乃謾自好謝丞相曰︰\n「魏其老且死，\n易忍，\n且待之。」\n\n已而武安聞魏其、灌夫實怒不予田，\n亦怒曰︰\n「魏其子嘗殺人，\n蚡活之。\n蚡事魏其無所不可，\n何愛數頃田？\n且灌夫何與也？\n吾不敢復求田。」\n武安由此大怨灌夫、魏其。\n\n元光四年春，\n丞相言灌夫家在潁川，\n橫甚，\n民苦之，\n請案。\n上曰︰「此丞相事，\n何請。」\n\n灌夫亦持丞相陰事，\n為姦利，\n受淮南王金與語言。\n賓客居閒，\n遂止，\n俱解。\n\n夏，\n丞相取燕王女為夫人，\n有太后詔，\n召列侯宗室皆往賀。\n魏其侯過灌夫，\n欲與俱。\n夫謝曰︰\n「夫數以酒失得過丞相，\n丞相今者又與夫有郄。」\n\n魏其曰︰「事已解。」\n彊與俱。\n飲酒酣，\n武安起為壽，\n坐皆避席伏。\n已魏其侯為壽，\n獨故人避席耳，\n餘半膝席。\n\n灌夫不悅。\n起行酒，\n至武安，\n武安膝席曰︰\n「不能滿觴。」\n夫怒，\n因嘻笑曰︰\n「將軍貴人也，\n屬之！」\n時武安不肯。\n\n行酒次至臨汝侯，\n臨汝侯方與程不識耳語，\n又不避席。\n夫無所發怒，\n乃罵臨汝侯曰︰\n「生平毀程不識不直一錢，\n今日長者為壽，\n乃效女兒呫囁耳語！」\n\n武安謂灌夫曰︰\n「程李俱東西宮衛尉，\n今眾辱程將軍，\n仲孺獨不為李將軍地乎？」\n\n灌夫曰︰\n「今日斬頭陷匈，\n何知程李乎！」\n\n坐乃起更衣，\n稍稍去。\n魏其侯去，\n麾灌夫出。\n武安遂怒曰︰\n「此吾驕灌夫罪。」\n乃令騎留灌夫。\n灌夫欲出不得。\n\n籍福起為謝，\n案灌夫項令謝。\n夫愈怒，\n不肯謝。\n\n武安乃麾騎縛夫置傳舍，\n召長史曰︰\n「今日召宗室，\n有詔。」\n劾灌夫罵坐不敬，\n繫居室。\n遂按其前事，\n遣吏分曹逐捕諸灌氏支屬，\n皆得棄市罪。\n\n魏其侯大媿，\n為資使賓客請，\n莫能解。\n武安吏皆為耳目，\n諸灌氏皆亡匿，\n夫繫，\n遂不得告言武安陰事。\n\n魏其銳身為救灌夫。\n夫人諫魏其曰︰\n「灌將軍得罪丞相，\n與太后家忤，\n寧可救邪？」\n\n魏其侯曰︰\n「侯自我得之，\n自我捐之，\n無所恨。\n且終不令灌仲孺獨死，\n嬰獨生。」\n\n乃匿其家，\n竊出上書。\n立召入，\n具言灌夫醉飽事，\n不足誅。\n上然之，\n賜魏其食，\n曰︰「東朝廷辯之。」\n\n魏其之東朝，\n盛推灌夫之善，\n言其醉飽得過，\n乃丞相以他事誣罪之。\n武安又盛毀灌夫所為橫恣，\n罪逆不道。\n魏其度不可柰何，\n因言丞相短。\n\n武安曰︰\n「天下幸而安樂無事，\n蚡得為肺腑，\n所好音樂狗馬田宅。\n\n蚡所愛倡優巧匠之屬，\n不如魏其、灌夫日夜招聚天下豪桀壯士與論議，\n腹誹而心謗，\n不仰視天而俯畫地，\n辟倪兩宮閒，\n幸天下有變，\n而欲有大功。\n臣乃不知魏其等所為。」\n\n於是上問朝臣︰\n「兩人孰是？」\n\n御史大夫韓安國曰︰\n「魏其言灌夫父死事，\n身荷戟馳入不測之吳軍，\n身被數十創，\n名冠三軍，\n此天下壯士，\n非有大惡，\n爭杯酒，\n不足引他過以誅也。\n魏其言是也。\n\n丞相亦言灌夫通姦猾，\n侵細民，\n家累巨萬，\n橫恣潁川，\n淩轢宗室，\n侵犯骨肉，\n此所謂『枝大於本，\n脛大於股，\n不折必披』，\n\n丞相言亦是。\n唯明主裁之。」\n\n主爵都尉汲黯是魏其。\n內史鄭當時是魏其，\n後不敢堅對。\n餘皆莫敢對。\n上怒內史曰︰\n「公平生數言魏其、武安長短，\n今日廷論，\n局趣效轅下駒，\n吾并斬若屬矣。」\n\n即罷起入，\n上食太后。\n太后亦已使人候伺，\n具以告太后。\n\n太后怒，\n不食，\n曰︰\n「今我在也，\n而人皆藉吾弟，\n令我百歲後，\n皆魚肉之矣。\n且帝寧能為石人邪！\n\n此特帝在，\n即錄錄，\n設百歲後，\n是屬寧有可信者乎？」\n\n上謝曰︰\n「俱宗室外家，\n故廷辯之。\n不然，\n此一獄吏所決耳。」\n\n是時郎中令石建為上分別言兩人事。\n\n武安已罷朝，\n出止車門，\n召韓御史大夫載，\n怒曰︰\n「與長孺共一老禿翁，\n何為首鼠兩端？」\n\n韓御史良久謂丞相曰︰\n「君何不自喜？\n夫魏其毀君，\n君當免冠解印綬歸，\n曰\n『臣以肺腑幸得待罪，\n固非其任，\n魏其言皆是』。\n\n如此，\n上必多君有讓，\n不廢君。\n魏其必內愧，\n杜門齰舌自殺。\n今人毀君，\n君亦毀人，\n譬如賈豎女子爭言，\n何其無大體也！」\n\n武安謝罪曰︰\n「爭時急，\n不知出此。」\n\n於是上使御史簿責魏其所言灌夫，\n頗不讎，\n欺謾。\n劾繫都司空。\n\n孝景時，\n魏其常受遺詔，\n曰\n「事有不便，\n以便宜論上」。\n及繫，\n灌夫罪至族，\n事日急，\n諸公莫敢復明言於上。\n魏其乃使昆弟子上書言之，\n幸得復召見。\n\n書奏上，\n而案尚書大行無遺詔。\n詔書獨藏魏其家，\n家丞封。\n乃劾魏其矯先帝詔，\n罪當棄市。\n\n五年十月，\n悉論灌夫及家屬。\n魏其良久乃聞，\n聞即恚，\n病痱，\n不食欲死。\n\n或聞上無意殺魏其，\n魏其復食，\n治病，\n議定不死矣。\n乃有蜚語為惡言聞上，\n故以十二月晦論棄市渭城。\n\n其春，\n武安侯病，\n專呼服謝罪。\n使巫視鬼者視之，\n見魏其、灌夫共守，\n欲殺之。\n竟死。\n子恬嗣。\n\n元朔三年，\n武安侯坐衣襜褕入宮，\n不敬。\n\n淮南王安謀反覺，\n治。\n王前朝，\n武安侯為太尉，\n時迎王至霸上，\n\n謂王曰︰\n「上未有太子，\n大王最賢，\n高祖孫，\n即宮車晏駕，\n非大王立當誰哉！」\n淮南王大喜，\n厚遺金財物。\n\n上自魏其時不直武安，\n特為太后故耳。\n及聞淮南王金事，\n上曰︰\n「使武安侯在者，\n族矣。」\n\n太史公曰：\n魏其、武安皆以外戚重，\n灌夫用一時決筴而名顯。\n魏其之舉以吳楚，\n武安之貴在日月之際。\n\n然魏其誠不知時變，\n灌夫無術而不遜，\n兩人相翼，\n乃成禍亂。\n\n武安負貴而好權，\n杯酒責望，\n陷彼兩賢。\n嗚呼哀哉！\n遷怒及人，\n命亦不延。\n眾庶不載，\n竟被惡言。\n嗚呼哀哉！\n禍所從來矣！\n\n5.48《韓長孺列傳第四十八》\n\n御史大夫韓安國者，\n梁成安人也，\n後徙睢陽。\n嘗受《韓子》、\n雜家說於騶田生所。\n事梁孝王為中大夫。\n吳楚反時，\n孝王使安國及張羽為將，\n扞吳兵於東界。\n張羽力戰，\n安國持重，\n以故吳不能過梁。\n吳楚已破，\n安國、\n張羽名由此顯。\n\n梁孝王，\n景帝母弟，\n竇太后愛之，\n令得自請置相、\n二千石，\n出入游戲，\n僭於天子。\n天子聞之，\n心弗善也。\n太后知帝不善，\n乃怒梁使者，\n弗見，\n案責王所為。\n韓安國為梁使，\n見大長公主而泣曰︰\n「何梁王為人子之孝，\n為人臣之忠，\n而太后曾弗省也？\n夫前日吳、\n楚、齊、\n趙七國反時，\n自關以東皆合西鄉，\n惟梁最親為艱難。\n梁王念太后、\n帝在中，\n而諸侯擾亂，\n一言泣數行下，\n跪送臣等六人，\n將兵擊卻吳楚，\n吳楚以故兵不敢西，\n而卒破亡，\n梁王之力也。\n今太后以小節苛禮責望梁王。\n梁王父兄皆帝王，\n所見者大，\n故出稱蹕，\n入言警，\n車旗皆帝所賜也，\n即欲以侘鄙縣，\n驅馳國中，\n以夸諸侯，\n令天下盡知太后、\n帝愛之也。\n今梁使來，\n輒案責之。\n梁王恐，\n日夜涕泣思慕，\n不知所為。\n何梁王之為子孝，\n為臣忠，\n而太后弗恤也？」\n大長公主具以告太后，\n太后喜曰︰\n「為言之帝。」\n言之，\n帝心乃解，\n而免冠謝太后曰︰\n「兄弟不能相教，\n乃為太后遺憂。」\n悉見梁使，\n厚賜之。\n其後梁王益親驩、\n太后、\n長公主更賜安國可直千餘金。\n名由此顯，\n結於漢。\n\n其後安國坐法抵罪，\n蒙獄吏田甲辱安國。\n安國曰︰\n「死灰獨不復然乎？」\n田甲曰︰\n「然即溺之。」\n居無何，\n梁內史缺，\n漢使使者拜安國為梁內史，\n起徒中為二千石。\n田甲亡走。\n安國曰︰\n「甲不就官，\n我滅而宗。」\n甲因肉袒謝。\n安國笑曰︰\n「可溺矣！\n公等足與治乎？」\n卒善遇之。\n\n梁內史之缺也，\n孝王新得齊人公孫詭，\n說之，\n欲請以為內史。\n竇太后聞，\n乃詔王以安國為內史。\n\n公孫詭、\n羊勝說孝王求為帝太子及益地事，\n恐漢大臣不聽，\n乃陰使人刺漢用事謀臣。\n及殺故吳相袁盎，\n景帝遂聞詭、\n勝等計畫，\n乃遣使捕詭、\n勝，必得。\n漢使十輩至梁，\n相以下舉國大索，\n月餘不得。\n內史安國聞詭、\n勝匿孝王所，\n安國入見王而泣曰︰\n「主辱臣死。\n大王無良臣，\n故事紛紛至此。\n今詭、\n勝不得，\n請辭賜死。」\n王曰︰\n「何至此？」\n安國泣數行下，\n曰︰\n「大王自度於皇帝，\n孰與太上皇之與高皇帝及皇帝之與臨江王親？」\n孝王曰︰\n「弗如也。」\n安國曰︰\n「夫太上、\n臨江親父子之閒，\n然而高帝曰\n『提三尺劍取天下者朕也』，\n故太上皇終不得制事，\n居于櫟陽。\n臨江王，\n適長太子也，\n以一言過，\n廢王臨江；\n用宮垣事，\n卒自殺中尉府。\n何者？\n治天下終不以私亂公。\n語曰︰\n『雖有親父，\n安知其不為虎？\n雖有親兄，\n安知其不為狼？』\n今大王列在諸侯，\n悅一邪臣浮說，\n犯上禁，\n橈明法。\n天子以太后故，\n不忍致法於王。\n太后日夜涕泣，\n幸大王自改，\n而大王終不覺寤。\n有如太后宮車即晏駕，\n大王尚誰攀乎？」\n語未卒，\n孝王泣數行下，\n謝安國曰︰\n「吾今出詭、\n勝。」\n詭、勝自殺。\n漢使還報，\n梁事皆得釋，\n安國之力也。\n於是景帝、\n太后益重安國。\n孝王卒，\n共王即位，\n安國坐法失官，\n居家。\n\n建元中，\n武安侯田蚡為漢太尉，\n親貴用事，\n安國以五百金物遺蚡。\n蚡言安國太后，\n天子亦素聞其賢，\n即召以為北地都尉，\n遷為大司農。\n閩越、\n東越相攻，\n安國及大行王恢將。\n未至越，\n越殺其王降，\n漢兵亦罷。\n建元六年，\n武安侯為丞相，\n安國為御史大夫。\n\n匈奴來請和親，\n天子下議。\n大行王恢，\n燕人也，\n數為邊吏，\n習知胡事。\n議曰︰\n「漢與匈奴和親，\n率不過數歲即復倍約。\n不如勿許，\n興兵擊之。」\n安國曰︰\n「千里而戰，\n兵不獲利。\n今匈奴負戎馬之足，\n懷禽獸之心，\n遷徙鳥舉，\n難得而制也。\n得其地不足以為廣，\n有其眾不足以為彊，\n自上古不屬為人。\n漢數千里爭利，\n則人馬罷，\n虜以全制其敝。\n且彊弩之極，\n矢不能穿魯縞；\n衝風之末，\n力不能漂鴻毛。\n非初不勁，\n末力衰也。\n擊之不便，\n不如和親。」\n群臣議者多附安國，\n於是上許和親。\n\n其明年，\n則元光元年，\n雁門馬邑豪聶翁壹因大行王恢言上曰︰\n「匈奴初和親，\n親信邊，\n可誘以利。」\n陰使聶翁壹為閒，\n亡入匈奴，\n謂單于曰︰\n「吾能斬馬邑令丞吏，\n以城降，\n財物可盡得。」\n單于愛信之，\n以為然，\n許聶翁壹。\n聶翁壹乃還，\n詐斬死罪囚，\n縣其頭馬邑城，\n示單于使者為信。\n曰︰\n「馬邑長吏已死，\n可急來。」\n於是單于穿塞將十餘萬騎，\n入武州塞。\n\n當是時，\n漢伏兵車騎材官三十餘萬，\n匿馬邑旁谷中。\n衛尉李廣為驍騎將軍，\n太僕公孫賀為輕車將軍，\n大行王恢為將屯將軍，\n太中大夫李息為材官將軍。\n御史大夫韓安國為護軍將軍，\n諸將皆屬護軍。\n約單于入馬邑而漢兵縱發。\n王恢、\n李息、\n李廣別從代主擊其輜重。\n於是單于入漢長城武州塞。\n未至馬邑百餘里，\n行掠鹵，\n徒見畜牧於野，\n不見一人。\n單于怪之，\n攻烽燧，\n得武州尉史。\n欲刺問尉史。\n尉史曰︰\n「漢兵數十萬伏馬邑下。」\n單于顧謂左右曰︰\n「幾為漢所賣！」\n乃引兵還。\n出塞，\n曰︰\n「吾得尉史，\n乃天也。」\n命尉史為\n「天王」。\n塞下傳言單于已引去。\n漢兵追至塞，\n度弗及，\n即罷。\n王恢等兵三萬，\n聞單于不與漢合，\n度往擊輜重，\n必與單于精兵戰，\n漢兵勢必敗，\n則以便宜罷兵，\n皆無功。\n\n天子怒王恢不出擊單于輜重，\n擅引兵罷也。\n恢曰︰\n「始約虜入馬邑城，\n兵與單于接，\n而臣擊其輜重，\n可得利。\n今單于聞，\n不至而還，\n臣以三萬人眾不敵，\n禔取辱耳。\n臣固知還而斬，\n然得完陛下士三萬人。」\n於是下恢廷尉。\n廷尉當恢逗橈，\n當斬。\n恢私行千金丞相蚡。\n蚡不敢言上，\n而言於太后曰︰\n「王恢首造馬邑事，\n今不成而誅恢，\n是為匈奴報仇也。」\n上朝太后，\n太后以丞相言告上。\n上曰︰\n「首為馬邑事者，\n恢也，\n故發天下兵數十萬，\n從其言，\n為此。\n且縱單于不可得，\n恢所部擊其輜重，\n猶頗可得，\n以慰士大夫心。\n今不誅恢，\n無以謝天下。」\n於是恢聞之，\n乃自殺。\n\n安國為人多大略，\n智足以當世取合，\n而出於忠厚焉。\n貪嗜於財。\n所推舉皆廉士，\n賢於已者也。\n於梁舉壺遂、\n臧固、\n郅他，\n皆天下名士，\n士亦以此稱慕之，\n唯天子以為國器。\n安國為御史大夫四歲餘，\n丞相田蚡死，\n安國行丞相事，\n奉引墮車蹇。\n天子議置相，\n欲用安國，\n使使視之，\n蹇甚，\n乃更以平棘侯薛澤為丞相。\n安國病免數月，\n蹇愈，\n上復以安國為中尉。\n歲餘，\n徙為衛尉。\n\n車騎將軍衛青擊匈奴，\n出上谷，\n破胡蘢城。\n將軍李廣為匈奴所得，\n復失之；\n公孫敖大亡卒：\n皆當斬，\n贖為庶人。\n明年，\n匈奴大入邊，\n殺遼西太守，\n及入鴈門，\n所殺略數千人。\n車騎將軍衛青擊之，\n出鴈門。\n衛尉安國為材官將軍，\n屯於漁陽。\n安國捕生虜，\n言匈奴遠去。\n即上書言方田作時，\n請且罷軍屯。\n罷軍屯月餘，\n匈奴大入上谷、\n漁陽。\n安國壁乃有七百餘人，\n出與戰，\n不勝，\n復入壁。\n匈奴虜略千餘人及畜產而去。\n天子聞之，\n怒，使使責讓安國。\n徙安國益東，\n屯右北平。\n是時匈奴虜言當入東方。\n\n安國始為御史大夫及護軍，\n後稍斥疏，\n下遷；\n而新幸壯將軍衛青等有功，\n益貴。\n安國既疏遠，\n默默也；\n將屯又為匈奴所欺，\n失亡多，\n甚自愧。\n幸得罷歸，\n乃益東徙屯，\n意忽忽不樂。\n數月，\n病歐血死。\n安國以元朔二年中卒。\n\n太史公曰：\n余與壺遂定律曆，\n觀韓長孺之義，\n壺遂之深中隱厚。\n世之言梁多長者，\n不虛哉！\n壺遂官至詹事，\n天子方倚以為漢相，\n會遂卒。\n不然，\n壺遂之內廉行脩，\n斯鞠躬君子也。\n\n5.49《李將軍列傳第四十九》\n\n李將軍廣者，\n隴西成紀人也。\n其先曰李信，\n秦時為將，\n逐得燕太子丹者也。\n故槐里，\n徙成紀。\n廣家世世受射。\n孝文帝十四年，\n匈奴大入蕭關，\n而廣以良家子從軍擊胡，\n用善騎射，\n殺首虜多，\n為漢中郎。\n廣從弟李蔡亦為郎，\n皆為武騎常侍，\n秩八百石。\n嘗從行，\n有所衝陷折關及格猛獸，\n而文帝曰︰\n「惜乎，\n子不遇時！\n如令子當高帝時，\n萬戶侯豈足道哉！」\n\n及孝景初立，\n廣為隴西都尉，\n徙為騎郎將。\n吳楚軍時，\n廣為驍騎都尉，\n從太尉亞夫擊吳楚軍，\n取旗，\n顯功名昌邑下。\n以梁王授廣將軍印，\n還，賞不行。\n徙為上谷太守，\n匈奴日以合戰。\n典屬國公孫昆邪為上泣曰︰\n「李廣才氣，\n天下無雙，\n自負其能，\n數與虜敵戰，\n恐亡之。」\n於是乃徙為上郡太守。\n後廣轉為邊郡太守，\n徙上郡。\n嘗為隴西、\n北地、\n鴈門、\n代郡、\n雲中太守，\n皆以力戰為名。\n\n匈奴大入上郡，\n天子使中貴人從廣勒習兵擊匈奴。\n中貴人將騎數十縱，\n見匈奴三人，\n與戰。\n三人還射，\n傷中貴人，\n殺其騎且盡。\n中貴人走廣。\n廣曰︰\n「是必射雕者也。」\n廣乃遂從百騎往馳三人。\n三人亡馬步行，\n行數十里。\n廣令其騎張左右翼，\n而廣身自射彼三人者，\n殺其二人，\n生得一人，\n果匈奴射雕者也。\n已縛之上馬，\n望匈奴有數千騎，\n見廣，\n以為誘騎，\n皆驚，\n上山陳。\n廣之百騎皆大恐，\n欲馳還走。\n廣曰︰\n「吾去大軍數十里，\n今如此以百騎走，\n匈奴追射我立盡。\n今我留，\n匈奴必以我為大軍之誘，\n必不敢擊我。」\n廣令諸騎曰︰\n「前！」\n前末到匈奴陳二里所，\n止，令曰︰\n「皆下馬解鞍！」\n其騎曰︰\n「虜多且近，\n即有急，\n柰何？」\n廣曰︰\n「彼虜以我為走，\n今皆解鞍以示不走，\n用堅其意。」\n於是胡騎遂不敢擊。\n有白馬將出護其兵，\n李廣上馬與十餘騎犇射殺胡白馬將，\n而復還至其騎中，\n解鞍，\n令士皆縱馬臥。\n是時會暮，\n胡兵終怪之，\n不敢擊。\n夜半時，\n胡兵亦以為漢有伏軍於旁欲夜取之，\n胡皆引兵而去。\n平旦，\n李廣乃歸其大軍。\n大軍不知廣所之，\n故弗從。\n\n居久之，\n孝景崩，\n武帝立，\n左右以為廣名將也，\n於是廣以上郡太守為未央衛尉，\n而程不識亦為長樂衛尉。\n程不識故與李廣俱以邊太守將軍屯。\n及出擊胡，\n而廣行無部伍行陳，\n就善水草屯，\n舍止，\n人人自便，\n不擊刀斗以自衛，\n莫府省約文書籍事，\n然亦遠斥候，\n未嘗遇害。\n程不識正部曲行伍營陳，\n擊刀斗，\n士吏治軍簿至明，\n軍不得休息，\n然亦未嘗遇害。\n不識曰︰\n「李廣軍極簡易，\n然虜卒犯之，\n無以禁也；\n而其士卒亦佚樂，\n咸樂為之死。\n我軍雖煩擾，\n然虜亦不得犯我。」\n是時漢邊郡李廣、\n程不識皆為名將，\n然匈奴畏李廣之略，\n士卒亦多樂從李廣而苦程不識。\n程不識孝景時以數直諫為太中大夫。\n為人廉，\n謹於文法。\n\n後漢以馬邑城誘單于，\n使大軍伏馬邑旁谷，\n而廣為驍騎將軍，\n領屬護軍將軍。\n是時單于覺之，\n去，漢軍皆無功。\n其後四歲，\n廣以衛尉為將軍，\n出鴈門擊匈奴。\n匈奴兵多，\n破敗廣軍，\n生得廣。\n單于素聞廣賢，\n令曰︰\n「得李廣必生致之。」\n胡騎得廣，\n廣時傷病，\n置廣兩馬閒，\n絡而盛臥廣。\n行十餘里，\n廣詳死，\n睨其旁有一胡兒騎善馬，\n廣暫騰而上胡兒馬，\n因推墮兒，\n取其弓，\n鞭馬南馳數十里，\n復得其餘軍，\n因引而入塞。\n匈奴捕者數百追之，\n廣行取胡兒弓，\n射殺追騎，\n以故得脫。\n於是至漢，\n漢下廣吏。\n吏當廣所失亡多，\n為虜所生得，\n當斬，\n贖為庶人。\n\n頃之，\n家居數歲。\n廣家與故潁陰侯孫屏野居藍田南山中射獵。\n嘗夜從一騎出，\n從人田閒飲。\n還至霸陵亭，\n霸陵尉醉，\n呵止廣。\n廣騎曰︰\n「故李將軍。」\n尉曰︰\n「今將軍尚不得夜行，\n何乃故也！」\n止廣宿亭下。\n居無何，\n匈奴入殺遼西太守，\n敗韓將軍，\n後韓將軍徙右北平。\n於是天子乃召拜廣為右北平太守。\n廣即請霸陵尉與俱，\n至軍而斬之。\n\n廣居右北平，\n匈奴聞之，\n號曰\n「漢之飛將軍」，\n避之數歲，\n不敢入右北平。\n\n廣出獵，\n見草中石，\n以為虎而射之，\n中石沒鏃，\n視之石也。\n因復更射之，\n終不能復入石矣。\n廣所居郡聞有虎，\n嘗自射之。\n及居右北平射虎，\n虎騰傷廣，\n廣亦竟射殺之。\n\n廣廉，\n得賞賜輒分其麾下，\n飲食與士共之。\n終廣之身，\n為二千石四十餘年，\n家無餘財，\n終不言家產事。\n廣為人長，\n猨臂，\n其善射亦天性也，\n雖其子孫他人學者，\n莫能及廣。\n廣訥口少言，\n與人居則畫地為軍陳，\n射闊狹以飲。\n專以射為戲，\n竟死。\n廣之將兵，\n乏絕之處，\n見水，\n士卒不盡飲，\n廣不近水，\n士卒不盡食，\n廣不嘗食。\n寬緩不苛，\n士以此愛樂為用。\n其射，\n見敵急，\n非在數十步之內，\n度不中不發，\n發即應弦而倒。\n用此，\n其將兵數困辱，\n其射猛獸亦為所傷云。\n\n居頃之，\n石建卒，\n於是上召廣代建為郎中令。\n元朔六年，\n廣復為後將軍，\n從大將軍軍出定襄，\n擊匈奴。\n諸將多中首虜率，\n以功為侯者，\n而廣軍無功。\n後二歲，\n廣以郎中令將四千騎出右北平，\n博望侯張蹇將萬騎與廣俱，\n異道。\n行可數百里，\n匈奴左賢王將四萬騎圍廣，\n廣軍士皆恐，\n廣乃使其子敢往馳之。\n敢獨與數十騎馳，\n直貫胡騎，\n出其左右而還，\n告廣曰︰\n「胡虜易與耳。」\n軍士乃安。\n廣為圜陳外嚮，\n胡急擊之，\n矢下如雨。\n漢兵死者過半，\n漢矢且盡。\n廣乃令士持滿毋發，\n而廣身自以大黃射其裨將，\n殺數人，\n胡虜益解。\n會日暮，\n吏士皆無人色，\n而廣意氣自如，\n益治軍。\n軍中自是服其勇也。\n明日，\n復力戰，\n而博望侯軍亦至，\n匈奴軍乃解去，\n漢軍罷，\n弗能追。\n是時廣軍幾沒，\n罷歸。\n漢法，\n博望侯留遲後期，\n當死，\n贖為庶人。\n廣軍功自如，\n無賞。\n\n初，\n廣之從弟李蔡與廣俱事孝文帝。\n景帝時，\n蔡積功勞至二千石。\n孝武帝時，\n至代相。\n以元朔五年為輕車將軍，\n從大將軍擊右賢王，\n有功中率，\n封為樂安侯。\n元狩二年中，\n代公孫弘為丞相。\n蔡為人在下中，\n名聲出廣下甚遠，\n然廣不得爵邑，\n官不過九卿，\n而蔡為列侯，\n位至三公。\n諸廣之軍吏及士卒或取封侯。\n廣嘗與望氣王朔燕語，\n曰︰\n「自漢擊匈奴而廣未嘗不在其中，\n而諸部校尉以下，\n才能不及中人，\n然以擊胡軍功取侯者數十人，\n而廣不為後人，\n然無尺寸之功以得封邑者，\n何也？\n豈吾相不當侯邪？\n且固命也？」\n朔曰︰\n「將軍自念，\n豈嘗有所恨乎？」\n廣曰︰\n「吾嘗為隴西守，\n羌嘗反，\n吾誘而降，\n降者八百餘人，\n吾詐而同日殺之。\n至今大恨獨此耳。」\n朔曰︰\n「禍莫大於殺已降，\n此乃將軍所以不得侯者也。」\n\n後二歲，\n大將軍、\n驃騎將軍大出擊匈奴，\n廣數自請行。\n天子以為老，\n弗許；\n良久乃許之，\n以為前將軍。\n是歲，\n元狩四年也。\n\n廣既從大將軍青擊匈奴，\n既出塞，\n青捕虜知單于所居，\n乃自以精兵走之，\n而令廣并於右將軍軍，\n出東道。\n東道少回遠，\n而大軍行水草少，\n其勢不屯行。\n廣自請曰︰\n「臣部為前將軍，\n今大將軍乃徙令臣出東道，\n且臣結髮而與匈奴戰，\n今乃一得當單于，\n臣願居前，\n先死單于。」\n大將軍青亦陰受上誡，\n以為李廣老，\n數奇，\n毋令當單于，\n恐不得所欲。\n而是時公孫敖新失侯，\n為中將軍從大將軍，\n大將軍亦欲使敖與俱當單于，\n故徙前將軍廣。\n廣時知之，\n固自辭於大將軍。\n大將軍不聽，\n令長史封書與廣之莫府，\n曰︰\n「急詣部，\n如書。」\n廣不謝大將軍而起行，\n意甚慍怒而就部，\n引兵與右將軍食其合軍出東道。\n軍亡導，\n或失道，\n後大將軍。\n大將軍與單于接戰，\n單于遁走，\n弗能得而還。\n南絕幕，\n遇前將軍、\n右將軍。\n廣已見大將軍，\n還入軍。\n大將軍使長史持糒醪遺廣，\n因問廣、\n食其失道狀，\n青欲上書報天子軍曲折。\n廣未對，\n大將軍使長史急責廣之幕府對簿。\n廣曰︰\n「諸校尉無罪，\n乃我自失道。\n吾今自上簿。」\n\n至莫府，\n廣謂其麾下曰︰\n「廣結髮與匈奴大小七十餘戰，\n今幸從大將軍出接單于兵，\n而大將軍又徙廣部行回遠，\n而又迷失道，\n豈非天哉！\n且廣年六十餘矣，\n終不能復對刀筆之吏。」\n遂引刀自剄。\n廣軍士大夫一軍皆哭。\n百姓聞之，\n知與不知，\n無老壯皆為垂涕。\n而右將軍獨下吏，\n當死，\n贖為庶人。\n\n廣子三人，\n曰當戶、\n椒、敢，\n為郎。\n天子與韓嫣戲，\n嫣少不遜，\n當戶擊嫣，\n嫣走。\n於是天子以為勇。\n當戶早死，\n拜椒為代郡太守，\n皆先廣死。\n當戶有遺腹子名陵。\n廣死軍時，\n敢從驃騎將軍。\n廣死明年，\n李蔡以丞相坐侵孝景園壖地，\n當下吏治，\n蔡亦自殺，\n不對獄，\n國除。\n李敢以校尉從驃騎將軍擊胡左賢王，\n力戰，\n奪左賢王鼓旗，\n斬首多，\n賜爵關內侯，\n食邑二百戶，\n代廣為郎中令。\n頃之，\n怨大將軍青之恨其父，\n乃擊傷大將軍，\n大將軍匿諱之。\n居無何，\n敢從上雍，\n至甘泉宮獵。\n驃騎將軍去病與青有親，\n射殺敢。\n去病時方貴幸，\n上諱云鹿觸殺之。\n居歲餘，\n去病死。\n而敢有女為太子中人，\n愛幸，\n敢男禹有寵於太子，\n然好利，\n李氏陵遲衰微矣。\n\n李陵既壯，\n選為建章監，\n監諸騎。\n善射，\n愛士卒。\n天子以為李氏世將，\n而使將八百騎。\n嘗深入匈奴二千餘里，\n過居延視地形，\n無所見虜而還。\n拜為騎都尉，\n將丹陽楚人五千人，\n教射酒泉、\n張掖以屯衛胡。\n\n數歲，\n天漢二年秋，\n貳師將軍李廣利將三萬騎擊匈奴右賢王於祁連天山，\n而使陵將其射士步兵五千人出居延北可千餘里，\n欲以分匈奴兵，\n毋令專走貳師也。\n陵既至期還，\n而單于以兵八萬圍擊陵軍。\n陵軍五千人，\n兵矢既盡，\n士死者過半，\n而所殺傷匈奴亦萬餘人。\n且引且戰，\n連鬭八日，\n還未到居延百餘里，\n匈奴遮狹絕道，\n陵食乏而救兵不到，\n虜急擊招降陵。\n陵曰︰\n「無面目報陛下。」\n遂降匈奴。\n其兵盡沒，\n餘亡散得歸漢者四百餘人。\n\n單于既得陵，\n素聞其家聲，\n及戰又壯，\n乃以其女妻陵而貴之。\n漢聞，\n族陵母妻子。\n自是之後，\n李氏名敗，\n而隴西之士居門下者皆用為恥焉。\n\n太史公曰：\n《傳》曰\n「其身正，\n不令而行；\n其身不正，\n雖令不從」。\n其李將軍之謂也？\n余睹李將軍悛悛如鄙人，\n口不能道辭。\n及死之日，\n天下知與不知，\n皆為盡哀。\n彼其忠實心誠信於士大夫也？\n諺曰\n「桃李不言，\n下自成蹊」。\n此言雖小，\n可以諭大也。\n\n5.50《匈奴列傳第五十》\n\n匈奴，\n其先祖夏后氏之苗裔也，\n曰淳維。\n唐虞以上有山戎、\n獫狁、\n葷粥，\n居于北蠻，\n隨畜牧而轉移。\n其畜之所多則馬、\n牛、羊，\n其奇畜則橐馳、\n驢、驘、\n駃騠、\n騊駼、\n驒騱。\n逐水草遷徙，\n毋城郭常處耕田之業，\n然亦各有分地。\n毋文書，\n以言語為約束。\n兒能騎羊，\n引弓射鳥鼠；\n少長則射狐兔：\n用為食。\n士力能毋弓，\n盡為甲騎。\n其俗，\n寬則隨畜，\n因射獵禽獸為生業，\n急則人習戰攻以侵伐，\n其天性也。\n其長兵則弓矢，\n短兵則刀鋋。\n利則進，\n不利則退，\n不羞遁走。\n苟利所在，\n不知禮義。\n自君王以下，\n咸食畜肉，\n衣其皮革，\n被旃裘。\n壯者食肥美，\n老者食其餘。\n貴壯健，\n賤老弱。\n父死，\n妻其後母；\n兄弟死，\n皆取其妻妻之。\n其俗有名不諱，\n而無姓字。\n\n夏道衰，\n而公劉失其稷官，\n變于西戎，\n邑于豳。\n其後三百有餘歲，\n戎狄攻大王亶父，\n亶父亡走岐下，\n而豳人悉從亶父而邑焉，\n作周。\n其後百有餘歲，\n周西伯昌伐畎夷氏。\n後十有餘年，\n武王伐紂而營雒邑，\n復居于酆鄗，\n放逐戎夷涇、\n洛之北，\n以時入貢，\n命曰\n「荒服」。\n其後二百有餘年，\n周道衰，\n而穆王伐犬戎，\n得四白狼四白鹿以歸。\n自是之後，\n荒服不至。\n於是周遂作《甫刑》之辟。\n穆王之後二百有餘年，\n周幽王用寵姬襃姒之故，\n與申侯有卻。\n申侯怒而與犬戎共攻殺周幽王于驪山之下，\n遂取周之焦穫，\n而居于涇渭之閒，\n侵暴中國。\n秦襄公救周，\n於是周平王去酆鄗而東徙雒邑。\n當是之時，\n秦襄公伐戎至岐，\n始列為諸侯。\n是後六十有五年，\n而山戎越燕而伐齊，\n齊釐公與戰于齊郊。\n其後四十四年，\n而山戎伐燕。\n燕告急于齊，\n齊桓公北伐山戎，\n山戎走。\n其後二十有餘年，\n而戎狄至洛邑，\n伐周襄王，\n襄王奔于鄭之氾邑。\n初，周襄王欲伐鄭，\n故娶戎狄女為后，\n與戎狄兵共伐鄭。\n已而黜狄后，\n狄后怨，\n而襄王後母曰惠后，\n有子子帶，\n欲立之，\n於是惠后與狄后、\n子帶為內應，\n開戎狄，\n戎狄以故得入，\n破逐周襄王，\n而立子帶為天子。\n於是戎狄或居于陸渾，\n東至於衛，\n侵盜暴虐中國。\n中國疾之，\n故詩人歌之曰\n「戎狄是應」，\n「薄伐獫狁，\n至於大原」，\n「出輿彭彭，\n城彼朔方」。\n周襄王既居外四年，\n乃使使告急于晉。\n晉文公初立，\n欲修霸業，\n乃興師伐逐戎翟，\n誅子帶，\n迎內周襄王，\n居于雒邑。\n\n當是之時，\n秦晉為彊國。\n晉文公攘戎翟，\n居于河西圁、\n洛之閒，\n號曰赤翟、\n白翟。\n秦穆公得由余，\n西戎八國服於秦，\n故自隴以西有緜諸、\n緄戎、\n翟、獂之戎，\n岐、梁山、\n涇、漆之北有義渠、\n大荔、\n烏氏、\n朐衍之戎。\n而晉北有林胡、\n樓煩之戎，\n燕北有東胡、\n山戎。\n各分散居谿谷，\n自有君長，\n往往而聚者百有餘戎，\n然莫能相一。\n\n自是之後百有餘年，\n晉悼公使魏絳和戎翟，\n戎翟朝晉。\n後百有餘年，\n趙襄子踰句注而破并代以臨胡貉。\n其後既與韓魏共滅智伯，\n分晉地而有之，\n則趙有代、\n句注之北，\n魏有河西、\n上郡，\n以與戎界邊。\n其後義渠之戎築城郭以自守，\n而秦稍蠶食，\n至於惠王，\n遂拔義渠二十五城。\n惠王擊魏，\n魏盡入西河及上郡于秦。\n秦昭王時，\n義渠戎王與宣太后亂，\n有二子。\n宣太后詐而殺義渠戎王於甘泉，\n遂起兵伐殘義渠。\n於是秦有隨西、\n北地、\n上郡，\n築長城以拒胡。\n而趙武靈王亦變俗胡服，\n習騎射，\n北破林胡、\n樓煩。\n築長城，\n自代並陰山下，\n至高闕為塞。\n而置雲中、\n鴈門、\n代郡。\n其後燕有賢將秦開，\n為質於胡，\n胡甚信之。\n歸而襲破走東胡，\n東胡卻千餘里。\n與荊軻刺秦王秦舞陽者，\n開之孫也。\n燕亦築長城，\n自造陽至襄平。\n置上谷、\n漁陽、\n右北平、\n遼西、\n遼東郡以拒胡。\n當是之時，\n冠帶戰國七，\n而三國邊於匈奴。\n其後趙將李牧時，\n匈奴不敢入趙邊。\n後秦滅六國，\n而始皇帝使蒙恬將十萬之眾北擊胡，\n悉收河南地。\n因河為塞，\n築四十四縣城臨河，\n徙適戍以充之。\n而通直道，\n自九原至雲陽，\n因邊山險塹谿谷可繕者治之，\n起臨洮至遼東萬餘里。\n又度河據陽山北假中。\n\n當是之時，\n東胡彊而月氏盛。\n匈奴單于曰頭曼，\n頭曼不勝秦，\n北徙。\n十餘年而蒙恬死，\n諸侯畔秦，\n中國擾亂，\n諸秦所徙適戍邊者皆復去，\n於是匈奴得寬，\n復稍度河南與中國界於故塞。\n\n單于有太子名冒頓。\n後有所愛閼氏，\n生少子，\n而單于欲廢冒頓而立少子，\n乃使冒頓質於月氏。\n冒頓既質於月氏，\n而頭曼急擊月氏。\n月氏欲殺冒頓，\n冒頓盜其善馬，\n騎之亡歸。\n頭曼以為壯，\n令將萬騎。\n冒頓乃作為鳴鏑，\n習勒其騎射，\n令曰︰\n「鳴鏑所射而不悉射者，\n斬之。」\n行獵鳥獸，\n有不射鳴鏑所射者，\n輒斬之。\n已而冒頓以鳴鏑自射其善馬，\n左右或不敢射者，\n冒頓立斬不射善馬者。\n居頃之，\n復以鳴鏑自射其愛妻，\n左右或頗恐，\n不敢射，\n冒頓又復斬之。\n居頃之，\n冒頓出獵，\n以鳴鏑射單于善馬，\n左右皆射之。\n於是冒頓知其左右皆可用。\n從其父單于頭曼獵，\n以鳴鏑射頭曼，\n其左右亦皆隨鳴鏑而射殺單于頭曼，\n遂盡誅其後母與弟及大臣不聽從者。\n冒頓自立為單于。\n\n冒頓既立，\n是時東胡彊盛，\n聞冒頓殺父自立，\n乃使使謂冒頓，\n欲得頭曼時有千里馬。\n冒頓問群臣，\n群臣皆曰︰\n「千里馬，\n匈奴寶馬也，\n勿與。」\n冒頓曰︰\n「柰何與人鄰國而愛一馬乎？」\n遂與之千里馬。\n居頃之，\n東胡以為冒頓畏之，\n乃使使謂冒頓，\n欲得單于一閼氏。\n冒頓復問左右，\n左右皆怒曰︰\n「東胡無道，\n乃求閼氏！\n請擊之。」\n冒頓曰︰\n「柰何與人鄰國愛一女子乎？」\n遂取所愛閼氏予東胡。\n東胡王愈益驕，\n西侵。\n與匈奴閒，\n中有棄地，\n莫居，\n千餘里，\n各居其邊為甌脫。\n東胡使使謂冒頓曰︰\n「匈奴所與我界甌脫外棄地，\n匈奴非能至也，\n吾欲有之。」\n冒頓問群臣，\n群臣或曰︰\n「此棄地，\n予之亦可，\n勿予亦可。」\n於是冒頓大怒曰︰\n「地者，\n國之本也，\n柰何予之！」\n諸言予之者，\n皆斬之。\n冒頓上馬，\n令國中有後者斬，\n遂東襲擊東胡。\n東胡初輕冒頓，\n不為備。\n及冒頓以兵至，\n擊，大破滅東胡王，\n而虜其民人及畜產。\n既歸，\n西擊走月氏，\n南并樓煩、\n白羊河南王。\n悉復收秦所使蒙恬所奪匈奴地者，\n與漢關故河南塞，\n至朝那、\n膚施，\n遂侵燕、\n代。是時漢兵與項羽相距，\n中國罷於兵革，\n以故冒頓得自彊，\n控弦之士三十餘萬。\n\n自淳維以至頭曼千有餘歲，\n時大時小，\n別散分離，\n尚矣，\n其世傳不可得而次云。\n然至冒頓而匈奴最彊大，\n盡服從北夷，\n而南與中國為敵國，\n其世傳國官號乃可得而記云。\n\n置左右賢王，\n左右谷蠡王，\n左右大將，\n左右大都尉，\n左右大當戶，\n左右骨都侯。\n匈奴謂賢曰\n「屠耆」，\n故常以太子為左屠耆王。\n自如左右賢王以下至當戶，\n大者萬騎，\n小者數千，\n凡二十四長，\n立號曰\n「萬騎」。\n諸大臣皆世官。\n呼衍氏，\n蘭氏，\n其後有須卜氏，\n此三姓其貴種也。\n諸左方王將居東方，\n直上谷以往者，\n東接穢貉、\n朝鮮；\n右方王將居西方，\n直上郡以西，\n接月氏、\n氐、羌；\n而單于之庭直代、\n雲中：\n各有分地，\n逐水草移徙。\n而左右賢王、\n左右谷蠡王最為大，\n左右骨都侯輔政。\n諸二十四長亦各自置千長、\n百長、\n什長、\n裨小王、\n相、封都尉、\n當戶、\n且渠之屬。\n\n歲正月，\n諸長小會單于庭，\n祠。五月，\n大會蘢城，\n祭其先、\n天地、\n鬼神。\n秋，馬肥，\n大會蹛林，\n課校人畜計。\n其法，\n拔刃尺者死，\n坐盜者沒入其家；\n有罪小者軋，\n大者死。\n獄久者不過十日，\n一國之囚不過數人。\n而單于朝出營，\n拜日之始生，\n夕拜月。\n其坐，\n長左而北鄉。\n日上戊己。\n其送死，\n有棺槨金銀衣裘，\n而無封樹喪服；\n近幸臣妾從死者，\n多至數千百人。\n舉事而候星月，\n月盛壯則攻戰，\n月虧則退兵。\n其攻戰，\n斬首虜賜一卮酒，\n而所得鹵獲因以予之，\n得人以為奴婢。\n故其戰，\n人人自為趣利，\n善為誘兵以冒敵。\n故其見敵則逐利，\n如鳥之集；\n其困敗，\n則瓦解雲散矣。\n戰而扶輿死者，\n盡得死者家財。\n\n後北服渾庾、\n屈射、\n丁零、\n鬲昆、\n薪犁之國。\n於是匈奴貴人大臣皆服，\n以冒頓單于為賢。\n\n是時漢初定中國，\n徙韓王信於代，\n都馬邑。\n匈奴大攻圍馬邑，\n韓王信降匈奴。\n匈奴得信，\n因引兵南踰句注，\n攻太原，\n至晉陽下。\n高帝自將兵往擊之。\n會冬大寒雨雪，\n卒之墮指者十二三，\n於是冒頓詳敗走，\n誘漢兵。\n漢兵逐擊冒頓，\n冒頓匿其精兵，\n見其羸弱，\n於是漢悉兵，\n多步兵，\n三十二萬，\n北逐之。\n高帝先至平城，\n步兵未盡到，\n冒頓縱精兵四十萬騎圍高帝於白登，\n七日，\n漢兵中外不得相救餉。\n匈奴騎，\n其西方盡白馬，\n東方盡青駹馬，\n北方盡烏驪馬，\n南方盡騂馬。\n高帝乃使使閒厚遺閼氏，\n閼氏乃謂冒頓曰︰\n「兩主不相困。\n今得漢地，\n而單于終非能居之也。\n且漢王亦有神，\n單于察之。」\n冒頓與韓王信之將王黃、\n趙利期，\n而黃、\n利兵又不來，\n疑其與漢有謀，\n亦取閼氏之言，\n乃解圍之一角。\n於是高帝令士皆持滿傅矢外鄉，\n從解角直出，\n竟與大軍合，\n而冒頓遂引兵而去。\n漢亦引兵而罷，\n使劉敬結和親之約。\n\n是後韓王信為匈奴將，\n及趙利、\n王黃等數倍約，\n侵盜代、\n雲中。\n居無幾何，\n陳豨反，\n又與韓信合謀擊代。\n漢使樊噲往擊之，\n復拔代、\n鴈門、\n雲中郡縣，\n不出塞。\n是時匈奴以漢將眾往降，\n故冒頓常往來侵盜代地。\n於是漢患之，\n高帝乃使劉敬奉宗室女公主為單于閼氏，\n歲奉匈奴絮繒酒米食物各有數，\n約為昆弟以和親，\n冒頓乃少止。\n後燕王盧綰反，\n率其黨數千人降匈奴，\n往來苦上谷以東。\n\n高祖崩，\n孝惠、\n呂太后時，\n漢初定，\n故匈奴以驕。\n冒頓乃為書遺高后，\n妄言。\n高后欲擊之，\n諸將曰︰\n「以高帝賢武，\n然尚困於平城。」\n於是高后乃止，\n復與匈奴和親。\n\n至孝文帝初立，\n復修和親之事。\n其三年五月，\n匈奴右賢王入居河南地，\n侵盜上郡葆塞蠻夷，\n殺略人民。\n於是孝文帝詔丞相灌嬰發車騎八萬五千，\n詣高奴，\n擊右賢王。\n右賢王走出塞。\n文帝幸太原。\n是時濟北王反，\n文帝歸，\n罷丞相擊胡之兵。\n\n其明年，\n單于遺漢書曰︰\n「天所立匈奴大單于敬問皇帝無恙。\n前時皇帝言和親事，\n稱書意，\n合歡。\n漢邊吏侵侮右賢王，\n右賢王不請，\n聽後義盧侯難氏等計，\n與漢吏相距，\n絕二主之約，\n離兄弟之親。\n皇帝讓書再至，\n發使以書報，\n不來，\n漢使不至，\n漢以其故不和，\n鄰國不附。\n今以小吏之敗約故，\n罰右賢王，\n使之西求月氏擊之。\n以天之福，\n吏卒良，\n馬彊力，\n以夷滅月氏，\n盡斬殺降下之。\n定樓蘭、\n烏孫、\n呼揭及其旁二十六國，\n皆以為匈奴。\n諸引弓之民，\n并為一家。\n北州已定，\n願寢兵休士卒養馬，\n除前事，\n復故約，\n以安邊民，\n以應始古，\n使少者得成其長，\n老者安其處，\n世世平樂。\n未得皇帝之志也，\n故使郎中係雩淺奉書請，\n獻橐他一匹，\n騎馬二匹，\n駕二駟。\n皇帝即不欲匈奴近塞，\n則且詔吏民遠舍。\n使者至，\n即遣之。」\n以六月中來至薪望之地。\n書至，\n漢議擊與和親孰便。\n公卿皆曰︰\n「單于新破月氏，\n乘勝，\n不可擊。\n且得匈奴地，\n澤鹵，\n非可居也。\n和親甚便。」\n漢許之。\n\n孝文皇帝前六年，\n漢遺匈奴書曰︰\n「皇帝敬問匈奴大單于無恙。\n使郎中係雩淺遺朕書曰︰\n『右賢王不請，\n聽後義盧侯難氏等計，\n絕二主之約，\n離兄弟之親，\n漢以故不和，\n鄰國不附。\n今以小吏敗約，\n故罰右賢王使西擊月氏，\n盡定之。\n願寢兵休士卒養馬，\n除前事，\n復故約，\n以安邊民，\n使少者得成其長，\n老者安其處，\n世世平樂。』\n朕甚嘉之，\n此古聖主之意也。\n漢與匈奴約為兄弟，\n所以遺單于甚厚。\n倍約離兄弟之親者，\n常在匈奴。\n然右賢王事已在赦前，\n單于勿深誅。\n單于若稱書意，\n明告諸吏，\n使無負約，\n有信，\n敬如單于書。\n使者言單于自將伐國有功，\n甚苦兵事。\n服繡袷綺衣、\n繡袷長襦、\n錦袷袍各一，\n比余一，\n黃金飾具帶一，\n黃金胥紕一，\n繡十匹，\n錦三十匹，\n赤綈、\n綠繒各四十匹，\n使中大夫意、\n謁者令肩遺單于。」\n\n後頃之，\n冒頓死，\n子稽粥立，\n號曰老上單于。\n\n老上稽粥單于初立，\n孝文皇帝復遣宗室女公主為單于閼氏，\n使宦者燕人中行說傅公主。\n說不欲行，\n漢彊使之。\n說曰︰\n「必我行也，\n為漢患者。」\n中行說既至，\n因降單于，\n單于甚親幸之。\n\n初，\n匈奴好漢繒絮食物，\n中行說曰︰\n「匈奴人眾不能當漢之一郡，\n然所以彊者，\n以衣食異，\n無仰於漢也。\n今單于變俗好漢物，\n漢物不過什二，\n則匈奴盡歸於漢矣。\n其得漢繒絮，\n以馳草棘中，\n衣袴皆裂敝，\n以示不如旃裘之完善也。\n得漢食物皆去之，\n以示不如湩酪之便美也。」\n於是說教單于左右疏記，\n以計課其人眾畜物。\n\n漢遺單于書，\n牘以尺一寸，\n辭曰\n「皇帝敬問匈奴大單于無恙」，\n所遺物及言語云云。\n中行說令單于遺漢書以尺二寸牘，\n及印封皆令廣大長，\n倨傲其辭曰\n「天地所生日月所置匈奴大單于敬問漢皇帝無恙」，\n所以遺物言語亦云云。\n\n漢使或言曰︰\n「匈奴俗賤老。」\n中行說窮漢使曰︰\n「而漢俗屯戍從軍當發者，\n其老親豈有不自脫溫厚肥美以齎送飲食行戍乎？」\n漢使曰︰\n「然。」\n中行說曰︰\n「匈奴明以戰攻為事，\n其老弱不能鬭，\n故以其肥美飲食壯健者，\n蓋以自為守衛，\n如此父子各得久相保，\n何以言匈奴輕老也？」\n漢使曰︰\n「匈奴父子乃同穹廬而臥。\n父死，\n妻其後母；\n兄弟死，\n盡取其妻妻之。\n無冠帶之飾，\n闕庭之禮。」\n中行說曰：\n「匈奴之俗，\n人食畜肉，\n飲其汁，\n衣其皮；\n畜食草飲水，\n隨時轉移。\n故其急則人習騎射，\n寬則人樂無事，\n其約束輕，\n易行也。\n君臣簡易，\n一國之政猶一身也。\n父子兄弟死，\n取其妻妻之，\n惡種姓之失也。\n故匈奴雖亂，\n必立宗種。\n今中國雖詳不取其父兄之妻，\n親屬益疏則相殺，\n至乃易姓，\n皆從此類。\n且禮義之敝，\n上下交怨望，\n而室屋之極，\n生力必屈。\n夫力耕桑以求衣食，\n築城郭以自備，\n故其民急則不習戰功，\n緩則罷於作業。\n嗟土室之人，\n顧無多辭，\n令喋喋而佔佔，\n冠固何當？」\n\n自是之後，\n漢使欲辯論者，\n中行說輒曰︰\n「漢使無多言，\n顧漢所輸匈奴繒絮米糱，\n令其量中，\n必善美而已矣，\n何以為言乎？\n且所給備善則已；\n不備，\n苦惡，\n則候秋孰，\n以騎馳蹂而稼穡耳。」\n日夜教單于倣候利害處。\n\n漢孝文皇帝十四年，\n匈奴單于十四萬騎入朝那、\n蕭關，\n殺北地都尉卬，\n虜人民畜產甚多，\n遂至彭陽。\n使奇兵入燒回中宮，\n候騎至雍甘泉。\n於是文帝以中尉周舍、\n郎中令張武為將軍，\n發車千乘，\n騎十萬，\n軍長安旁以備胡寇。\n而拜昌侯盧卿為上郡將軍，\n甯侯魏遬為北地將軍，\n隆慮侯周竈為隴西將軍，\n東陽侯張相如為大將軍，\n成侯董赤為前將軍，\n大發車騎往擊胡。\n單于留塞內月餘乃去，\n漢逐出塞即還，\n不能有所殺。\n匈奴日已驕，\n歲入邊，\n殺略人民畜產甚多，\n雲中、\n遼東最甚，\n至代郡萬餘人。\n漢患之，\n乃使使遺匈奴書。\n單于亦使當戶報謝，\n復言和親事。\n\n孝文帝後二年，\n使使遺匈奴書曰︰\n「皇帝敬問匈奴大單于無恙。\n使當戶且居雕渠難、\n郎中韓遼遺朕馬二匹，\n已至，\n敬受。\n先帝制：\n長城以北，\n引弓之國，\n受命單于；\n長城以內，\n冠帶之室，\n朕亦制之。\n使萬民耕織射獵衣食，\n父子無離，\n臣主相安，\n俱無暴逆。\n今聞渫惡民貪降其進取之利，\n倍義絕約，\n忘萬民之命，\n離兩主之驩，\n然其事已在前矣。\n書曰︰\n『二國已和親，\n兩主驩說，\n寢兵休卒養馬，\n世世昌樂，\n闟然更始。』\n朕甚嘉之。\n聖人者日新，\n改作更始，\n使老者得息，\n幼者得長，\n各保其首領而終其天年。\n朕與單于俱由此道，\n順天恤民，\n世世相傳，\n施之無窮，\n天下莫不咸便。\n漢與匈奴鄰國之敵，\n匈奴處北地，\n寒，殺氣早降，\n故詔吏遺單于秫糱金帛絲絮佗物歲有數。\n今天下大安，\n萬民熙熙，\n朕與單于為之父母。\n朕追念前事，\n薄物細故，\n謀臣計失，\n皆不足以離兄弟之驩。\n朕聞天不頗覆，\n地不偏載。\n朕與單于皆捐往細故，\n俱蹈大道，\n墮壞前惡，\n以圖長久，\n使兩國之民若一家子。\n元元萬民，\n下及魚鱉，\n上及飛鳥，\n跂行喙息蠕動之類，\n莫不就安利而辟危殆。\n故來者不止，\n天之道也。\n俱去前事：\n朕釋逃虜民，\n單于無言章尼等。\n朕聞古之帝王，\n約分明而無食言。\n單于留志，\n天下大安，\n和親之後，\n漢過不先。\n單于其察之。」\n\n單于既約和親，\n於是制詔御史曰︰\n「匈奴大單于遺朕書，\n言和親已定，\n亡人不足以益眾廣地，\n匈奴無入塞，\n漢無出塞，\n犯今約者殺之，\n可以久親，\n後無咎，\n俱便。\n朕已許之。\n其布告天下，\n使明知之。」\n\n後四歲，\n老上稽粥單于死，\n子軍臣立為單于。\n既立，\n孝文皇帝復與匈奴和親。\n而中行說復事之。\n\n軍臣單于立四歲，\n匈奴復絕和親，\n大入上郡、\n雲中各三萬騎，\n所殺略甚眾而去。\n於是漢使三將軍軍屯北地，\n代屯句注，\n趙屯飛狐口，\n緣邊亦各堅守以備胡寇。\n又置三將軍，\n軍長安西細柳、\n渭北棘門、\n霸上以備胡。\n胡騎入代句注邊，\n烽火通於甘泉、\n長安。\n數月，\n漢兵至邊，\n匈奴亦去遠塞，\n漢兵亦罷。\n後歲餘，\n孝文帝崩，\n孝景帝立，\n而趙王遂乃陰使人於匈奴。\n吳楚反，\n欲與趙合謀入邊。\n漢圍破趙，\n匈奴亦止。\n自是之後，\n孝景帝復與匈奴和親，\n通關市，\n給遺匈奴，\n遣公主，\n如故約。\n終孝景時，\n時小入盜邊，\n無大寇。\n\n今帝即位，\n明和親約束，\n厚遇，\n通關市，\n饒給之。\n匈奴自單于以下皆親漢，\n往來長城下。\n\n漢使馬邑下人聶翁壹奸蘭出物與匈奴交，\n詳為賣馬邑城以誘單于。\n單于信之，\n而貪馬邑財物，\n乃以十萬騎入武州塞。\n漢伏兵三十餘萬馬邑旁，\n御史大夫韓安國為護軍，\n護四將軍以伏單于。\n單于既入漢塞，\n未至馬邑百餘里，\n見畜布野而無人牧者，\n怪之，\n乃攻亭。\n是時鴈門尉史行徼，\n見寇，\n葆此亭，\n知漢兵謀，\n單于得，\n欲殺之，\n尉史乃告單于漢兵居。\n單于大驚曰︰\n「吾固疑之。」\n乃引兵還。\n出曰︰\n「吾得尉史，\n天也，\n天使若言。」\n以尉史為\n「天王」。\n漢兵約單于入馬邑而縱，\n單于不至，\n以故漢兵無所得。\n漢將軍王恢部出代擊胡輜重，\n聞單于還，\n兵多，\n不敢出。\n漢以恢本造兵謀而不進，\n斬恢。\n自是之後，\n匈奴絕和親，\n攻當路塞，\n往往入盜於漢邊，\n不可勝數。\n然匈奴貪，\n尚樂關市，\n嗜漢財物，\n漢亦尚關市不絕以中之。\n\n自馬邑軍後五年之秋，\n漢使四將軍各萬騎擊胡關市下。\n將軍衛青出上谷，\n至蘢城，\n得胡首虜七百人。\n公孫賀出雲中，\n無所得。\n公孫敖出代郡，\n為胡所敗七千餘人。\n李廣出鴈門，\n為胡所敗，\n而匈奴生得廣，\n廣後得亡歸。\n漢囚敖、\n廣，敖、\n廣贖為庶人。\n其冬，\n匈奴數入盜邊，\n漁陽尤甚。\n漢使將軍韓安國屯漁陽備胡。\n其明年秋，\n匈奴二萬騎入漢，\n殺遼西太守，\n略二千餘人。\n胡又入敗漁陽太守軍千餘人，\n圍漢將軍安國，\n安國時千餘騎亦且盡，\n會燕救至，\n匈奴乃去。\n匈奴又入鴈門，\n殺略千餘人。\n於是漢使將軍衛青將三萬騎出鴈門，\n李息出代郡，\n擊胡。\n得首虜數千人。\n其明年，\n衛青復出雲中以西至隴西，\n擊胡之樓煩、\n白羊王於河南，\n得胡首虜數千，\n牛羊百餘萬。\n於是漢遂取河南地，\n築朔方，\n復繕故秦時蒙恬所為塞，\n因河為固。\n漢亦棄上谷之什辟縣造陽地以予胡。\n是歲，\n漢之元朔二年也。\n\n其後冬，\n匈奴軍臣單于死。\n軍臣單于弟左谷蠡王伊稚斜自立為單于，\n攻破軍臣單于太子於單。\n於單亡降漢，\n漢封於單為涉安侯，\n數月而死。\n\n伊稚斜單于既立，\n其夏，\n匈奴數萬騎入殺代郡太守恭友，\n略千餘人。\n其秋，\n匈奴又入鴈門，\n殺略千餘人。\n其明年，\n匈奴又復入代郡、\n定襄、\n上郡，\n各三萬騎，\n殺略數千人。\n匈奴右賢王怨漢奪之河南地而築朔方，\n數為寇，\n盜邊，\n及入河南，\n侵擾朔方，\n殺略吏民甚眾。\n\n其明年春，\n漢以衛青為大將軍，\n將六將軍，\n十餘萬人，\n出朔方、\n高闕擊胡。\n右賢王以為漢兵不能至，\n飲酒醉，\n漢兵出塞六七百里，\n夜圍右賢王。\n右賢王大驚，\n脫身逃走，\n諸精騎往往隨後去。\n漢得右賢王眾男女萬五千人，\n裨小王十餘人。\n其秋，\n匈奴萬騎入殺代郡都尉朱英，\n略千餘人。\n\n其明年春，\n漢復遣大將軍衛青，\n將六將軍，\n兵十餘萬騎，\n乃再出定襄數百里擊匈奴，\n得首虜前後凡萬九千餘級，\n而漢亦亡兩將軍，\n軍三千餘騎。\n右將軍建得以身脫，\n而前將軍翕侯趙信兵不利，\n降匈奴。\n趙信者，\n故胡小王，\n降漢，\n漢封為翕侯，\n以前將軍與右將軍并軍分行，\n獨遇單于兵，\n故盡沒。\n單于既得翕侯，\n以為自次王，\n用其姊妻之，\n與謀漢。\n信教單于益北絕幕，\n以誘罷漢兵，\n徼極而取之，\n無近塞。\n單于從其計。\n其明年，\n胡騎萬人入上谷，\n殺數百人。\n\n其明年春，\n漢使驃騎將軍去病將萬騎出隴西，\n過焉支山千餘里，\n擊匈奴，\n得胡首虜萬八千餘級，\n破得休屠王祭天金人。\n其夏，\n驃騎將軍復與合騎侯數萬騎出隴西、\n北地二千里，\n擊匈奴。\n過居延，\n攻祁連山，\n得胡首虜三萬餘人，\n裨小王以下七十餘人。\n是時匈奴亦來入代郡、\n鴈門，\n殺略數百人。\n漢使博望侯及李將軍廣出右北平，\n擊匈奴左賢王。\n左賢王圍李將軍，\n卒可四千人，\n且盡，\n殺虜亦過當。\n會博望侯軍救至，\n李將軍得脫。\n漢失亡數千人，\n合騎侯後驃騎將軍期，\n及與博望侯皆當死，\n贖為庶人。\n\n其秋，\n單于怒渾邪王、\n休屠王居西方為漢所殺虜數萬人，\n欲召誅之。\n渾邪王與休屠王恐，\n謀降漢，\n漢使驃騎將軍往迎之。\n渾邪王殺休屠王，\n并將其眾降漢。\n凡四萬餘人，\n號十萬。\n於是漢已得渾邪王，\n則隴西、\n北地、\n河西益少胡寇，\n徙關東貧民處所奪匈奴河南、\n新秦中以實之，\n而減北地以西戍卒半。\n其明年，\n匈奴入右北平、\n定襄各數萬騎，\n殺略千餘人而去。\n\n其明年春，\n漢謀曰\n「翕侯信為單于計，\n居幕北，\n以為漢兵不能至」。\n乃粟馬發十萬騎，\n私負從馬凡十四萬匹，\n糧重不與焉。\n令大將軍青、\n驃騎將軍去病中分軍，\n大將軍出定襄，\n驃騎將軍出代，\n咸約絕幕擊匈奴。\n單于聞之，\n遠其輜重，\n以精兵待於幕北。\n與漢大將軍接戰一日，\n會暮，\n大風起，\n漢兵縱左右翼圍單于。\n單于自度戰不能如漢兵，\n單于遂獨身與壯騎數百潰漢圍西北遁走。\n漢兵夜追不得。\n行斬捕匈奴首虜萬九千級，\n北至闐顏山趙信城而還。\n\n單于之遁走，\n其兵往往與漢兵相亂而隨單于。\n單于久不與其大眾相得，\n其右谷蠡王以為單于死，\n乃自立為單于。\n真單于復得其眾，\n而右谷蠡王乃去其單于號，\n復為右谷蠡王。\n\n漢驃騎將軍之出代二千餘里，\n與左賢王接戰，\n漢兵得胡首虜凡七萬餘級，\n左賢王將皆遁走。\n驃騎封於狼居胥山，\n禪姑衍，\n臨翰海而還。\n\n是後匈奴遠遁，\n而幕南無王庭。\n漢度河自朔方以西至令居，\n往往通渠置田，\n官吏卒五六萬人，\n稍蠶食，\n地接匈奴以北。\n\n初，\n漢兩將軍大出圍單于，\n所殺虜八九萬，\n而漢士卒物故亦數萬，\n漢馬死者十餘萬。\n匈奴雖病，\n遠去，\n而漢亦馬少，\n無以復往。\n匈奴用趙信之計，\n遣使於漢，\n好辭請和親。\n天子下其議，\n或言和親，\n或言遂臣之。\n丞相長史任敞曰︰\n「匈奴新破，\n困，宜可使為外臣，\n朝請於邊。」\n漢使任敞於單于。\n單于聞敞計，\n大怒，\n留之不遣。\n先是漢亦有所降匈奴使者，\n單于亦輒留漢使相當。\n漢方復收士馬，\n會驃騎將軍去病死，\n於是漢久不北擊胡。\n\n數歲，\n伊稚斜單于立十三年死，\n子烏維立為單于。\n是歲，\n漢元鼎三年也。\n烏維單于立，\n而漢天子始出巡郡縣。\n其後漢方南誅兩越，\n不擊匈奴，\n匈奴亦不侵入邊。\n\n烏維單于立三年，\n漢已滅南越，\n遣故太僕賀將萬五千騎出九原二千餘里，\n至浮苴井而還，\n不見匈奴一人。\n漢又遣故從驃侯趙破奴萬騎出令居數千里，\n至匈河水而還，\n亦不見匈奴一人。\n\n是時天子巡邊，\n至朔方，\n勒兵十八萬騎以見武節，\n而使郭吉風告單于。\n郭吉既至匈奴，\n匈奴主客問所使，\n郭吉禮卑言好，\n曰︰\n「吾見單于而口言。」\n單于見吉，\n吉曰︰\n「南越王頭已懸於漢北闕。\n今單于即能前漢戰，\n天子自將兵待邊；\n單于即不能，\n即南面而臣於漢。\n何徒遠走，\n亡匿於幕北寒苦無水草之地，\n毋為也。」\n語卒而單于大怒，\n立斬主客見者，\n而留郭吉不歸，\n遷之北海上。\n而單于終不肯為寇於漢邊，\n休養息士馬，\n習射獵，\n數使使於漢，\n好辭甘言求請和親。\n\n漢使王烏等窺匈奴。\n匈奴法，\n漢使非去節而以墨黥其面者不得入穹廬。\n王烏，\n北地人，\n習胡俗，\n去其節，\n黥面，\n得入穹廬。\n單于愛之，\n詳許甘言，\n為遣其太子入漢為質，\n以求和親。\n\n漢使楊信於匈奴。\n是時漢東拔穢貉、\n朝鮮以為郡，\n而西置酒泉郡以鬲絕胡與羌通之路。\n漢又西通月氏、\n大夏，\n又以公主妻烏孫王，\n以分匈奴西方之援國。\n又北益廣田至胘靁為塞，\n而匈奴終不敢以為言。\n是歲，\n翕侯信死，\n漢用事者以匈奴為已弱，\n可臣從也。\n楊信為人剛直屈彊，\n素非貴臣，\n單于不親。\n單于欲召入，\n不肯去節，\n單于乃坐穹廬外見楊信。\n楊信既見單于，\n說曰︰\n「即欲和親，\n以單于太子為質於漢。」\n單于曰︰\n「非故約。\n故約，\n漢常遣翁主，\n給繒絮食物有品，\n以和親，\n而匈奴亦不擾邊。\n今乃欲反古，\n令吾太子為質，\n無幾矣。」\n匈奴俗，\n見漢使非中貴人，\n其儒先，\n以為欲說，\n折其辯；\n其少年，\n以為欲刺，\n折其氣。\n每漢使人匈奴，\n匈奴輒報償。\n漢留匈奴使，\n匈奴亦留漢使，\n必得當乃肯止。\n\n楊信既歸，\n漢使王烏，\n而單于復讇以甘言，\n欲多得漢財物，\n紿謂王烏曰︰\n「吾欲入漢見天子，\n面相約為兄弟。」\n王烏歸報漢，\n漢為單于築邸于長安。\n匈奴曰︰\n「非得漢貴人使，\n吾不與誠語。」\n匈奴使其貴人至漢，\n病，漢予藥，\n欲愈之，\n不幸而死。\n而漢使路充國佩二千石印綬往使，\n因送其喪，\n厚葬直數千金，\n曰\n「此漢貴人也」。\n單于以為漢殺吾貴使者，\n乃留路充國不歸。\n諸所言者，\n單于特空紿王烏，\n殊無意入漢及遣太子來質。\n於是匈奴數使奇兵侵犯邊。\n漢乃拜郭昌為拔胡將軍，\n及浞野侯屯朔方以東，\n備胡。\n路充國留匈奴三歲，\n單于死。\n\n烏維單于立十歲而死，\n子烏師廬立為單于。\n年少，\n號為兒單于。\n是歲元封六年也。\n自此之後，\n單于益西北，\n左方兵直雲中，\n右方直酒泉、\n燉煌郡。\n\n兒單于立，\n漢使兩使者，\n一弔單于，\n一弔右賢王，\n欲以乖其國。\n使者入匈奴，\n匈奴悉將致單于。\n單于怒而盡留漢使。\n漢使留匈奴者前後十餘輩，\n而匈奴使來，\n漢亦輒留相當。\n\n是歲，\n漢使貳師將軍廣利西伐大宛，\n而令因杅將軍敖築受降城。\n其冬，\n匈奴大雨雪，\n畜多飢寒死。\n兒單于年少，\n好殺伐，\n國人多不安。\n左大都尉欲殺單于，\n使人閒告漢曰︰\n「我欲殺單于降漢，\n漢遠，\n即兵來迎我，\n我即發。」\n初，漢聞此言，\n故築受降城，\n猶以為遠。\n\n其明年春，\n漢使浞野侯破奴將二萬餘騎出朔方西北二千餘里，\n期至浚稽山而還。\n浞野侯既至期而還，\n左大都尉欲發而覺，\n單于誅之，\n發左方兵擊浞野。\n浞野侯行捕首虜得數千人。\n還，未至受降城四百里，\n匈奴兵八萬騎圍之。\n浞野侯夜自出求水，\n匈奴閒捕，\n生得浞野侯，\n因急擊其軍。\n軍中郭縱為護，\n維王為渠，\n相與謀曰︰\n「及諸校尉畏亡將軍而誅之，\n莫相勸歸。」\n軍遂沒於匈奴。\n匈奴兒單于大喜，\n遂遣奇兵攻受降城。\n不能下，\n乃寇入邊而去。\n其明年，\n單于欲自攻受降城，\n未至，\n病死。\n\n兒單于立三歲而死。\n子年少，\n匈奴乃立其季父烏維單于弟右賢王呴犁湖為單于。\n是歲太初三年也。\n\n呴犁湖單于立，\n漢使光祿徐自為出五原塞數百里，\n遠者千餘里，\n築城鄣列亭至廬朐，\n而使游擊將軍韓說、\n長平侯衛伉屯其旁，\n使彊弩都尉路博德築居延澤上。\n\n其秋，\n匈奴大入定襄、\n雲中，\n殺略數千人，\n敗數二千石而去，\n行破壞光祿所築城列亭鄣。\n又使右賢王入酒泉、\n張掖，\n略數千人。\n會任文擊救，\n盡復失所得而去。\n是歲，\n貳師將軍破大宛，\n斬其王而還。\n匈奴欲遮之，\n不能至。\n其冬，\n欲攻受降城，\n會單于病死。\n\n呴犁湖單于立一歲死。\n匈奴乃立其弟左大都尉且鞮侯為單于。\n\n漢既誅大宛，\n威震外國。\n天子意欲遂困胡，\n乃下詔曰︰\n「高皇帝遺朕平城之憂，\n高后時單于書絕悖逆。\n昔齊襄公復九世之讎，\n《春秋》大之。」\n是歲太初四年也。\n\n且鞮侯單于既立，\n盡歸漢使之不降者。\n路充國等得歸。\n單于初立，\n恐漢襲之，\n乃自謂\n「我兒子，\n安敢望漢天子！\n漢天子，\n我丈人行也」。\n漢遣中郎將蘇武厚幣賂遺單于。\n單于益驕，\n禮甚倨，\n非漢所望也。\n其明年，\n浞野侯破奴得亡歸漢。\n\n其明年，\n漢使貳師將軍廣利以三萬騎出酒泉，\n擊右賢王於天山，\n得胡首虜萬餘級而還。\n匈奴大圍貳師將軍，\n幾不脫。\n漢兵物故什六七。\n漢復使因杅將軍敖出西河，\n與彊弩都尉會涿涂山，\n毋所得。\n又使騎都尉李陵將步騎五千人，\n出居延北千餘里，\n與單于會，\n合戰，\n陵所殺傷萬餘人，\n兵及食盡，\n欲解歸，\n匈奴圍陵，\n陵降匈奴，\n其兵遂沒，\n得還者四百人。\n單于乃貴陵，\n以其女妻之。\n\n後二歲，\n復使貳師將軍將六萬騎，\n步兵十萬，\n出朔方。\n彊弩都尉路博德將萬餘人，\n與貳師會。\n游擊將軍說將步騎三萬人，\n出五原。\n因杅將軍敖將萬騎步兵三萬人，\n出鴈門。\n匈奴聞，\n悉遠其累重於余吾水北，\n而單于以十萬騎待水南，\n與貳師將軍接戰。\n貳師乃解而引歸，\n與單于連戰十餘日。\n貳師聞其家以巫蠱族滅，\n因并眾降匈奴，\n得來還千人一兩人耳。\n游擊說無所得。\n因杅敖與左賢王戰，\n不利，\n引歸。\n是歲漢兵之出擊匈奴者不得言功多少，\n功不得御。\n有詔捕太醫令隨但，\n言貳師將軍家室族滅，\n使廣利得降匈奴。\n\n太史公曰：\n孔氏著《春秋》，\n隱桓之閒則章，\n至定哀之際則微，\n為其切當世之文而罔襃，\n忌諱之辭也。\n世俗之言匈奴者，\n患其徼一時之權，\n而務讇納其說，\n以便偏指，\n不參彼己；\n將率席中國廣大，\n氣奮，\n人主因以決策，\n是以建功不深。\n堯雖賢，\n興事業不成，\n得禹而九州寧。\n且欲興聖統，\n唯在擇任將相哉！\n唯在擇任將相哉！\n\n5.51《衛將軍驃騎列傳第五十一》\n\n大將軍衛青者，\n平陽人也。\n其父鄭季，\n為吏，\n給事平陽侯家，\n與侯妾衛媼通，\n生青。\n青同母兄衛長子，\n而姊衛子夫自平陽公主家得幸天子，\n故冒姓為衛氏。\n字仲卿。\n長子更字長君。\n長君母號為衛媼。\n媼長女衛孺，\n次女少兒，\n次女即子夫。\n後子夫男弟步、\n廣皆冒衛氏。\n\n青為侯家人，\n少時歸其父，\n其父使牧羊。\n先母之子皆奴畜之，\n不以為兄弟數。\n青嘗從入至甘泉居室，\n有一鉗徒相青曰︰\n「貴人也，\n官至封侯。」\n青笑曰︰\n「人奴之生，\n得毋笞罵即足矣，\n安得封侯事乎！」\n\n青壯，\n為侯家騎，\n從平陽主。\n建元二年春，\n青姊子夫得入宮幸上。\n皇后，\n堂邑大長公主女也，\n無子，\n妒。大長公主聞衛子夫幸，\n有身，\n妒之，\n乃使人捕青。\n青時給建章，\n未知名。\n大長公主執囚青，\n欲殺之。\n其友騎郎公孫敖與壯士往篡取之，\n以故得不死。\n上聞，\n乃召青為建章監，\n侍中，\n及同母昆弟貴，\n賞賜數日閒累千金。\n孺為太僕公孫賀妻。\n少兒故與陳掌通，\n上召貴掌。\n公孫敖由此益貴。\n子夫為夫人。\n青為大中大夫。\n\n元光五年，\n青為車騎將軍，\n擊匈奴，\n出上谷；\n太僕公孫賀為輕車將軍，\n出雲中；\n大中大夫公孫敖為騎將軍，\n出代郡；\n衛尉李廣為驍騎將軍，\n出雁門：\n軍各萬騎。\n青至蘢城，\n斬首虜數百。\n騎將軍敖亡七千騎；\n衛尉李廣為虜所得，\n得脫歸：\n皆當斬，\n贖為庶人。\n賀亦無功。\n\n元朔元年春，\n衛夫人有男，\n立為皇后。\n其秋，\n青為車騎將軍，\n出雁門，\n三萬騎擊匈奴，\n斬首虜數千人。\n明年，\n匈奴入殺遼西太守，\n虜略漁陽二千餘人，\n敗韓將軍軍。\n漢令將軍李息擊之，\n出代；\n令車騎將軍青出雲中以西至高闕。\n遂略河南地，\n至于隴西，\n捕首虜數千，\n畜數十萬，\n走白羊、\n樓煩王。\n遂以河南地為朔方郡。\n以三千八百戶封青為長平侯。\n青校尉蘇建有功，\n以千一百戶封建為平陵侯。\n使建築朔方城。\n青校尉張次公有功，\n封為岸頭侯。\n天子曰︰\n「匈奴逆天理，\n亂人倫，\n暴長虐老，\n以盜竊為務，\n行詐諸蠻夷，\n造謀藉兵，\n數為邊害，\n故興師遣將，\n以征厥罪。\n《詩》不云乎，\n『薄伐玁狁，\n至于太原』，\n『出車彭彭，\n城彼朔方』。\n今車騎將軍青度西河至高闕，\n獲首虜二千三百級，\n車輜畜產畢收為鹵，\n已封為列侯，\n遂西定河南地，\n按榆谿舊塞，\n絕梓領，\n梁北河，\n討蒲泥，\n破符離，\n斬輕銳之卒，\n捕伏聽者三千七十一級，\n執訊獲醜，\n驅馬牛羊百有餘萬，\n全甲兵而還，\n益封青三千戶。」\n其明年，\n匈奴入殺代郡太守友，\n入略鴈門千餘人。\n其明年，\n匈奴大入代、\n定襄、\n上郡，\n殺略漢數千人。\n\n其明年，\n元朔之五年春，\n漢令車騎將軍青將三萬騎，\n出高闕；\n衛尉蘇建為游擊將軍，\n左內史李沮為彊弩將軍，\n太僕公孫賀為騎將軍，\n代相李蔡為輕車將軍，\n皆領屬車騎將軍，\n俱出朔方；\n大行李息、\n岸頭侯張次公為將軍，\n出右北平：\n咸擊匈奴。\n匈奴右賢王當衛青等兵，\n以為漢兵不能至此，\n飲醉。\n漢兵夜至，\n圍右賢王，\n右賢王驚，\n夜逃，\n獨與其愛妾一人壯騎數百馳，\n潰圍北去。\n漢輕騎校尉郭成等逐數百里，\n不及，\n得右賢裨王十餘人，\n眾男女萬五千餘人，\n畜數千百萬，\n於是引兵而還。\n至塞，\n天子使使者持大將軍印，\n即軍中拜車騎將軍青為大將軍，\n諸將皆以兵屬大將軍，\n大將軍立號而歸。\n天子曰︰\n「大將軍青躬率戎士，\n師大捷，\n獲匈奴王十有餘人，\n益封青六千戶。」\n而封青子伉為宜春侯，\n青子不疑為陰安侯，\n青子登為發干侯。\n青固謝曰︰\n「臣幸得待罪行閒，\n賴陛下神靈，\n軍大捷，\n皆諸校尉力戰之功也。\n陛下幸已益封臣青。\n臣青子在襁緥中，\n未有勤勞，\n上幸列地封為三侯，\n非臣待罪行閒所以勸士力戰之意也。\n伉等三人何敢受封！」\n天子曰︰\n「我非忘諸校尉功也，\n今固且圖之。」\n乃詔御史曰︰\n「護軍都尉公孫敖三從大將軍擊匈奴，\n常護軍，\n傅校獲王，\n以千五百戶封敖為合騎侯。\n都尉韓說從大將軍出窳渾，\n至匈奴右賢王庭，\n為麾下搏戰獲王，\n以千三百戶封說為龍頟侯。\n騎將軍公孫賀從大將軍獲王，\n以千三百戶封賀為南窌侯。\n輕車將軍李蔡再從大將軍獲王，\n以千六百戶封蔡為樂安侯。\n校尉李朔，\n校尉趙不虞，\n校尉公孫戎奴，\n各三從大將軍獲王，\n以千三百戶封朔為涉軹侯，\n以千三百戶封不虞為隨成侯，\n以千三百戶封戎奴為從平侯。\n將軍李沮、\n李息及校尉豆如意有功，\n賜爵關內侯，\n食邑各三百戶。」\n其秋，\n匈奴入代，\n殺都尉朱英。\n\n其明年春，\n大將軍青出定襄，\n合騎侯敖為中將軍，\n太僕賀為左將軍，\n翕侯趙信為前將軍，\n衛尉蘇建為右將軍，\n郎中令李廣為後將軍，\n右內史李沮為彊弩將軍，\n咸屬大將軍，\n斬首數千級而還。\n月餘，\n悉復出定襄擊匈奴，\n斬首虜萬餘人。\n右將軍建、\n前將軍信并軍三千餘騎，\n獨逢單于兵，\n與戰一日餘，\n漢兵且盡。\n前將軍故胡人，\n降為翕侯，\n見急，\n匈奴誘之，\n遂將其餘騎可八百，\n犇降單于。\n右將軍蘇建盡亡其軍，\n獨以身得亡去，\n自歸大將軍。\n大將軍問其罪正閎、\n長史安、\n議郎周霸等︰\n「建當云何？」\n霸曰︰\n「自大將軍出，\n未嘗斬裨將。\n今建棄軍，\n可斬以明將軍之威。」\n閎、安曰︰\n「不然。\n兵法\n『小敵之堅，\n大敵之禽也』。\n今建以數千當單于數萬，\n力戰一日餘，\n士盡，\n不敢有二心，\n自歸。\n自歸而斬之，\n是示後無反意也。\n不當斬。」\n大將軍曰︰\n「青幸得以肺腑待罪行閒，\n不患無威，\n而霸說我以明威，\n甚失臣意。\n且使臣職雖當斬將，\n以臣之尊寵而不敢自擅專誅於境外，\n而具歸天子，\n天子自裁之，\n於是以見為人臣不敢專權，\n不亦可乎？」\n軍吏皆曰\n「善」。\n遂囚建詣行在所。\n入塞罷兵。\n\n是歲也，\n大將軍姊子霍去病，\n年十八，\n幸，為天子侍中。\n善騎射，\n再從大將軍，\n受詔與壯士，\n為剽姚校尉，\n與輕勇騎八百直棄大軍數百里赴利，\n斬捕首虜過當。\n於是天子曰︰\n「剽姚校尉去病斬首虜二千二十八級，\n及相國、\n當戶斬單于大父行籍若侯產，\n生捕季父羅姑比，\n再冠軍，\n以千六百戶封去病為冠軍侯。\n上谷太守郝賢四從大將軍，\n捕斬首虜二千餘人，\n以千一百戶封賢為眾利侯。」\n是歲，\n失兩將軍軍，\n亡翕侯，\n軍功不多，\n故大將軍不益封。\n右將軍建至，\n天子不誅，\n赦其罪，\n贖為庶人。\n\n大將軍既還，\n賜千金。\n是時王夫人方幸於上，\n甯乘說大將軍曰︰\n「將軍所以功未甚多，\n身食萬戶，\n三子皆為侯者，\n徒以皇后故也。\n今王夫人幸而宗族未富貴，\n願將軍奉所賜千金為王夫人親壽。」\n大將軍乃以五百金為壽。\n天子聞之，\n問大將軍，\n大將軍以實言，\n上乃拜甯乘為東海都尉。\n\n張騫從大將軍，\n以嘗使大夏，\n留匈奴中久，\n導軍，\n知善水草處，\n軍得以無飢渴，\n因前使絕國功，\n封騫博望侯。\n\n冠軍侯去病既侯三歲，\n元狩二年春，\n以冠軍侯去病為驃騎將軍，\n將萬騎出隴西，\n有功。\n天子曰︰\n「驃騎將軍率戎士踰烏盭，\n討遬濮，\n涉狐奴，\n歷五王國，\n輜重人眾懾慴者弗取，\n冀獲單于子。\n轉戰六日，\n過焉支山千有餘里，\n合短兵，\n殺折蘭王，\n斬盧胡王，\n誅全甲，\n執渾邪王子及相國、\n都尉，\n首虜八千餘級，\n收休屠祭天金人，\n益封去病二千戶。」\n\n其夏，\n驃騎將軍與合騎侯敖俱出北地，\n異道；\n博望侯張騫、\n郎中令李廣俱出右北平，\n異道，\n皆擊匈奴。\n郎中令將四千騎先至，\n博望侯將萬騎在後至。\n匈奴左賢王將數萬騎圍郎中令，\n郎中令與戰二日，\n死者過半，\n所殺亦過當。\n博望侯至，\n匈奴兵引去。\n博望侯坐行留，\n當斬，\n贖為庶人。\n而驃騎將軍出北地，\n已遂深入，\n與合騎侯失道，\n不相得，\n驃騎將軍踰居延至祁連山，\n捕首虜甚多。\n天子曰︰\n「驃騎將軍踰居延，\n遂過小月氏，\n攻祁連山，\n得酋涂王，\n以眾降者二千五百人，\n斬首虜三萬二百級，\n獲五王，\n五王母，\n單于閼氏、\n王子五十九人，\n相國、\n將軍、\n當戶、\n都尉六十三人，\n師大率減什三，\n益封去病五千戶。\n賜校尉從至小月氏爵左庶長。\n鷹擊司馬破奴再從驃騎將軍斬遬濮王，\n捕稽沮王，\n千騎將得王、\n王母各一人，\n王子以下四十一人，\n捕虜三千三百三十人，\n前行捕虜千四百人，\n以千五百戶封破奴為從驃侯。\n校尉句王高不識，\n從驃騎將軍捕呼于屠王王子以下十一人，\n捕虜千七百六十八人，\n以千一百戶封不識為宜冠侯。\n校尉僕多有功，\n封為煇渠侯。」\n合騎侯敖坐行留不與驃騎會，\n當斬，\n贖為庶人。\n諸宿將所將士馬兵亦不如驃騎，\n驃騎所將常選，\n然亦敢深入，\n常與壯騎先其大軍，\n軍亦有天幸，\n未嘗困絕也。\n然而諸宿將常坐留落不遇。\n由此驃騎日以親貴，\n比大將軍。\n\n其秋，\n單于怒渾邪王居西方數為漢所破，\n亡數萬人，\n以驃騎之兵也。\n單于怒，\n欲召誅渾邪王。\n渾邪王與休屠王等謀欲降漢，\n使人先要邊。\n是時大行李息將城河上，\n得渾邪王使，\n即馳傳以聞。\n天子聞之，\n於是恐其以詐降而襲邊，\n乃令驃騎將軍將兵往迎之。\n驃騎既渡河，\n與渾邪王眾相望。\n渾邪王裨將見漢軍而多欲不降者，\n頗遁去。\n驃騎乃馳入與渾邪王相見，\n斬其欲亡者八千人，\n遂獨遣渾邪王乘傳先詣行在所，\n盡將其眾渡河，\n降者數萬，\n號稱十萬。\n既至長安，\n天子所以賞賜者數十巨萬。\n封渾邪王萬戶，\n為漯陰侯。\n封其裨王呼毒尼為下摩侯，\n鷹庇為煇渠侯，\n禽犁為河綦侯，\n大當戶銅離為常樂侯。\n於是天子嘉驃騎之功曰︰\n「驃騎將軍去病率師攻匈奴西域王渾邪，\n王及厥眾萌咸相犇，\n率以軍糧接食，\n并將控弦萬有餘人，\n誅獟駻，\n獲首虜八千餘級，\n降異國之王三十二人，\n戰士不離傷，\n十萬之眾咸懷集服，\n仍與之勞，\n爰及河塞，\n庶幾無患，\n幸既永緩矣。\n以千七百戶益封驃騎將軍。」\n減隴西、\n北地、\n上郡戍卒之半，\n以寬天下之繇。\n\n居頃之，\n乃分徙降者邊五郡故塞外，\n而皆在河南，\n因其故俗，\n為屬國。\n其明年，\n匈奴入右北平、\n定襄，\n殺略漢千餘人。\n\n其明年，\n天子與諸將議曰︰\n「翕侯趙信為單于畫計，\n常以為漢兵不能度幕輕留，\n今大發士卒，\n其勢必得所欲。」\n是歲元狩四年也。\n\n元狩四年春，\n上令大將軍青、\n驃騎將軍去病將各五萬騎，\n步兵轉者踵軍數十萬，\n而敢力戰深入之士皆屬驃騎。\n驃騎始為出定襄，\n當單于。\n捕虜言單于東，\n乃更令驃騎出代郡，\n令大將軍出定襄。\n郎中令為前將軍，\n太僕為左將軍，\n主爵趙食其為右將軍，\n平陽侯襄為後將軍，\n皆屬大將軍。\n兵即度幕，\n人馬凡五萬騎，\n與驃騎等咸擊匈奴單于。\n趙信為單于謀曰︰\n「漢兵既度幕，\n人馬罷，\n匈奴可坐收虜耳。」\n乃悉遠北其輜重，\n皆以精兵待幕北。\n而適值大將軍軍出塞千餘里，\n見單于兵陳而待，\n於是大將軍令武剛車自環為營，\n而縱五千騎往當匈奴。\n匈奴亦縱可萬騎。\n會日且入，\n大風起，\n沙礫擊面，\n兩軍不相見，\n漢益縱左右翼繞單于。\n單于視漢兵多，\n而士馬尚彊，\n戰而匈奴不利，\n薄莫，\n單于遂乘六驘，\n壯騎可數百，\n直冒漢圍西北馳去。\n時已昏，\n漢匈奴相紛挐，\n殺傷大當。\n漢軍左校捕虜言單于未昏而去，\n漢軍因發輕騎夜追之，\n大將軍軍因隨其後。\n匈奴兵亦散走。\n遲明，\n行二百餘里，\n不得單于，\n頗捕斬首虜萬餘級，\n遂至窴顏山趙信城，\n得匈奴積粟食軍。\n軍留一日而還，\n悉燒其城餘粟以歸。\n\n大將軍之與單于會也，\n而前將軍廣、\n右將軍食其軍別從東道，\n或失道，\n後擊單于。\n大將軍引還過幕南，\n乃得前將軍、\n右將軍。\n大將軍欲使使歸報，\n令長史簿責前將軍廣，\n廣自殺。\n右將軍至，\n下吏，\n贖為庶人。\n大將軍軍入塞，\n凡斬捕首虜萬九千級。\n\n是時匈奴眾失單于十餘日，\n右谷蠡王聞之，\n自立為單于。\n單于後得其眾，\n右王乃去單于之號。\n\n驃騎將軍亦將五萬騎，\n車重與大將軍軍等，\n而無裨將。\n悉以李敢等為大校，\n當裨將，\n出代、\n右北平千餘里，\n直左方兵，\n所斬捕功已多大將軍。\n軍既還，\n天子曰︰\n「驃騎將軍去病率師，\n躬將所獲葷粥之士，\n約輕齎，\n絕大幕，\n涉獲章渠，\n以誅比車耆，\n轉擊左大將，\n斬獲旗鼓，\n歷涉離侯。\n濟弓閭，\n獲屯頭王、\n韓王等三人，\n將軍、\n相國、\n當戶、\n都尉八十三人，\n封狼居胥山，\n禪於姑衍，\n登臨翰海。\n執鹵獲醜七萬有四百四十三級，\n師率減什三，\n取食於敵，\n逴行殊遠而糧不絕，\n以五千八百戶益封驃騎將軍。」\n右北平太守路博德屬驃騎將軍，\n會與城，\n不失期，\n從至檮余山，\n斬首捕虜二千七百級，\n以千六百戶封博德為符離侯。\n北地都尉邢山從驃騎將軍獲王，\n以千二百戶封山為義陽侯。\n故歸義因淳王復陸支、\n樓專王伊即靬皆從驃騎將軍有功，\n以千三百戶封復陸支為壯侯，\n以千八百戶封伊即靬為眾利侯。\n從驃侯破奴、\n昌武侯安稽從驃騎有功，\n益封各三百戶。\n校尉敢得旗鼓，\n為關內侯，\n食邑二百戶。\n校尉自為爵大庶長。\n軍吏卒為官，\n賞賜甚多。\n而大將軍不得益封，\n軍吏卒皆無封侯者。\n\n兩軍之出塞，\n塞閱官及私馬凡十四萬匹，\n而復入塞者不滿三萬匹。\n乃益置大司馬位，\n大將軍、\n驃騎將軍皆為大司馬。\n定令，\n令驃騎將軍秩祿與大將軍等。\n自是之後，\n大將軍青日退，\n而驃騎日益貴。\n舉大將軍故人門下多去事驃騎，\n輒得官爵，\n唯任安不肯。\n\n驃騎將軍為人少言不泄，\n有氣敢任。\n天子嘗欲教之孫吳兵法，\n對曰︰\n「顧方略何如耳，\n不至學古兵法。」\n天子為治第，\n令驃騎視之，\n對曰︰\n「匈奴未滅，\n無以家為也。」\n由此上益重愛之。\n然少而侍中，\n貴，不省士。\n其從軍，\n天子為遣太官齎數十乘，\n既還，\n重車餘棄粱肉，\n而士有飢者。\n其在塞外，\n卒乏糧，\n或不能自振，\n而驃騎尚穿域蹋鞠。\n事多此類。\n大將軍為人仁善退讓，\n以和柔自媚於上，\n然天下未有稱也。\n\n驃騎將軍自四年軍後三年，\n元狩六年而卒。\n天子悼之，\n發屬國玄甲軍，\n陳自長安至茂陵，\n為冢象祁連山。\n謚之，\n并武與廣地曰景桓侯。\n子嬗代侯。\n嬗少，\n字子侯，\n上愛之，\n幸其壯而將之。\n居六歲，\n元封元年，\n嬗卒，\n謚哀侯。\n無子，\n絕，國除。\n\n自驃騎將軍死後，\n大將軍長子宜春侯伉坐法失侯。\n後五歲，\n伉弟二人，\n陰安侯不疑及發干侯登皆坐酎金失侯。\n失侯後二歲，\n冠軍侯國除。\n其後四年，\n大將軍青卒，\n謚為烈侯。\n子伉代為長平侯。\n\n自大將軍圍單于之後，\n十四年而卒。\n竟不復擊匈奴者，\n以漢馬少，\n而方南誅兩越，\n東伐朝鮮，\n擊羌、\n西南夷，\n以故久不伐胡。\n\n大將軍以其得尚平陽長公主故，\n長平侯伉代侯。\n六歲，\n坐法失侯。\n\n左方兩大將軍及諸裨將名：\n\n最大將軍青，\n凡七出擊匈奴，\n斬捕首虜五萬餘級。\n一與單于戰，\n收河南地，\n遂置朔方郡，\n再益封，\n凡萬一千八百戶。\n封三子為侯，\n侯千三百戶。\n并之，\n萬五千七百戶。\n其校尉裨將以從大將軍侯者九人。\n其裨將及校尉已為將者十四人。\n為裨將者曰李廣，\n自有傳。\n無傳者曰：\n\n將軍公孫賀。\n賀，義渠人，\n其先胡種。\n賀父渾邪，\n景帝時為平曲侯，\n坐法失侯。\n賀，武帝為太子時舍人。\n武帝立八歲，\n以太僕為輕車將軍，\n軍馬邑。\n後四歲，\n以輕車將軍出雲中。\n後五歲，\n以騎將軍從大將軍有功，\n封為南窌侯。\n後一歲，\n以左將軍再從大將軍出定襄，\n無功。\n後四歲，\n以坐酎金失侯。\n後八歲，\n以浮沮將軍出五原二千餘里，\n無功。\n後八歲，\n以太僕為丞相，\n封葛繹侯。\n賀七為將軍，\n出擊匈奴無大功，\n而再侯，\n為丞相。\n坐子敬聲與陽石公主姦，\n為巫蠱，\n族滅，\n無後。\n\n將軍李息，\n郁郅人。\n事景帝。\n至武帝立八歲，\n為材官將軍，\n軍馬邑；\n後六歲，\n為將軍，\n出代；\n後三歲，\n為將軍，\n從大將軍出朔方：\n皆無功。\n凡三為將軍，\n其後常為大行。\n\n將軍公孫敖，\n義渠人。\n以郎事武帝。\n武帝立十二歲，\n為騎將軍，\n出代，\n亡卒七千人，\n當斬，\n贖為庶人。\n後五歲，\n以校尉從大將軍有功，\n封為合騎侯。\n後一歲，\n以中將軍從大將軍，\n再出定襄，\n無功。\n後二歲，\n以將軍出北地，\n後驃騎期，\n當斬，\n贖為庶人。\n後二歲，\n以校尉從大將軍，\n無功。\n後十四歲，\n以因杅將軍築受降城。\n七歲，\n復以因杅將軍再出擊匈奴，\n至余吾，\n亡士卒多，\n下吏，\n當斬，\n詐死，\n亡居民閒五六歲。\n後發覺，\n復繫。\n坐妻為巫蠱，\n族。凡四為將軍，\n出擊匈奴，\n一侯。\n\n將軍李沮，\n雲中人。\n事景帝。\n武帝立十七歲，\n以左內史為彊弩將軍。\n後一歲，\n復為彊弩將軍。\n\n將軍李蔡，\n成紀人也。\n事孝文帝、\n景帝、\n武帝。\n以輕車將軍從大將軍有功，\n封為樂安侯。\n已為丞相，\n坐法死。\n\n將軍張次公，\n河東人。\n以校尉從衛將軍青有功，\n封為岸頭侯。\n其後太后崩，\n為將軍，\n軍北軍。\n後一歲，\n為將軍，\n從大將軍，\n再為將軍，\n坐法失侯。\n次公父隆，\n輕車武射也。\n以善射，\n景帝幸近之也。\n\n將軍蘇建，\n杜陵人。\n以校尉從衛將軍青，\n有功，\n為平陵侯，\n以將軍築朔方。\n後四歲，\n為游擊將軍，\n從大將軍出朔方。\n後一歲，\n以右將軍再從大將軍出定襄，\n亡翕侯，\n失軍，\n當斬，\n贖為庶人。\n其後為代郡太守，\n卒，冢在大猶鄉。\n\n將軍趙信，\n以匈奴相國降，\n為翕侯。\n武帝立十七歲，\n為前將軍，\n與單于戰，\n敗，降匈奴。\n\n將軍張騫，\n以使通大夏，\n還，為校尉。\n從大將軍有功，\n封為博望侯。\n後三歲，\n為將軍，\n出右北平，\n失期，\n當斬，\n贖為庶人。\n其後使通烏孫，\n為大行而卒，\n冢在漢中。\n\n將軍趙食其，\n祋祤人也。\n武帝立二十二歲，\n以主爵為右將軍，\n從大將軍出定襄，\n迷失道，\n當斬，\n贖為庶人。\n\n將軍曹襄，\n以平陽侯為後將軍，\n從大將軍出定襄。\n襄，曹參孫也。\n\n將軍韓說，\n弓高侯庶孫也。\n以校尉從大將軍有功，\n為龍頟侯，\n坐酎金失侯。\n元鼎六年，\n以待詔為橫海將軍，\n擊東越有功，\n為按道侯。\n以太初三年為游擊將軍，\n屯於五原外列城。\n為光祿勳，\n掘蠱太子宮，\n衛太子殺之。\n\n將軍郭昌，\n雲中人也。\n以校尉從大將軍。\n元封四年，\n以太中大夫為拔胡將軍，\n屯朔方。\n還擊昆明，\n毋功，\n奪印。\n\n將軍荀彘，\n太原廣武人。\n以御見，\n侍中，\n為校尉，\n數從大將軍。\n以元封三年為左將軍擊朝鮮，\n毋功。\n以捕樓船將軍坐法死。\n\n最驃騎將軍去病，\n凡六出擊匈奴，\n其四出以將軍，\n斬捕首虜十一萬餘級。\n及渾邪王以眾降數萬，\n遂開河西酒泉之地，\n西方益少胡寇。\n四益封，\n凡萬五千一百戶。\n其校吏有功為侯者凡六人，\n而後為將軍二人。\n\n將軍路博德，\n平州人。\n以右北平太守從驃騎將軍有功，\n為符離侯。\n驃騎死後，\n博德以衛尉為伏波將軍，\n伐破南越，\n益封。\n其後坐法失侯。\n為彊弩都尉，\n屯居延，\n卒。\n\n將軍趙破奴，\n故九原人。\n嘗亡入匈奴，\n已而歸漢，\n為驃騎將軍司馬。\n出北地時有功，\n封為從驃侯。\n坐酎金失侯。\n後一歲，\n為匈河將軍，\n攻胡至匈奴河水，\n無功。\n後二歲，\n擊虜樓蘭王，\n復封為浞野侯。\n後六歲，\n為浚稽將軍，\n將二萬騎擊匈奴左賢王，\n左賢王與戰，\n兵八萬騎圍破奴，\n破奴生為虜所得，\n遂沒其軍。\n居匈奴中十歲，\n復與其太子安國亡入漢。\n後坐巫蠱，\n族。\n\n自衛氏興，\n大將軍青首封，\n其後枝屬為五侯。\n凡二十四歲而五侯盡奪，\n衛氏無為侯者。\n\n太史公曰：\n蘇建語余曰︰\n「吾嘗責大將軍至尊重，\n而天下之賢大夫毋稱焉，\n願將軍觀古名將所招選擇賢者，\n勉之哉。\n大將軍謝曰︰\n『自魏其、\n武安之厚賓客，\n天子常切齒。\n彼親附士大夫，\n招賢絀不肖者，\n人主之柄也。\n人臣奉法遵職而已，\n何與招士！』」\n驃騎亦放此意，\n其為將如此。\n\n5.52《平津侯主父列傳第五十二》\n\n丞相公孫弘者，\n齊菑川國薛縣人也，\n字季。\n少時為薛獄吏，\n有辠，\n免。家貧，\n牧豕海上。\n年四十餘，\n乃學《春秋》雜說。\n養後母孝謹。\n\n建元元年，\n天子初即位，\n招賢良文學之士。\n是時弘年六十，\n徵以賢良為博士。\n使匈奴，\n還報，\n不合上意，\n上怒，\n以為不能，\n弘迺病免歸。\n\n元光五年，\n有詔徵文學，\n菑川國復推上公孫弘。\n弘讓謝國人曰︰\n「臣已嘗西應命，\n以不能罷歸，\n願更推選。」\n國人固推弘，\n弘至太常。\n太常令所徵儒士各對策，\n百餘人，\n弘第居下。\n策奏，\n天子擢弘對為第一。\n召入見，\n狀貌甚麗，\n拜為博士。\n是時通西南夷道，\n置郡，\n巴蜀民苦之，\n詔使弘視之。\n還奏事，\n盛毀西南夷無所用，\n上不聽。\n\n弘為人恢奇多聞，\n常稱以為人主病不廣大，\n人臣病不儉節。\n弘為布被，\n食不重肉。\n後母死，\n服喪三年。\n每朝會議，\n開陳其端，\n令人主自擇，\n不肯面折庭爭。\n於是天子察其行敦厚，\n辯論有餘，\n習文法吏事，\n而又緣飾以儒術，\n上大說之。\n二歲中，\n至左內史。\n弘奏事，\n有不可，\n不庭辯之。\n嘗與主爵都尉汲黯請閒，\n汲黯先發之，\n弘推其後，\n天子常說，\n所言皆聽，\n以此日益親貴。\n嘗與公卿約議，\n至上前，\n皆倍其約以順上旨。\n汲黯庭詰弘曰︰\n「齊人多詐而無情實，\n始與臣等建此議，\n今皆倍之，\n不忠。」\n上問弘。\n弘謝曰︰\n「夫知臣者以臣為忠，\n不知臣者以臣為不忠。」\n上然弘言。\n左右幸臣每毀弘，\n上益厚遇之。\n\n元朔三年，\n張歐免，\n以弘為御史大夫。\n是時通西南夷，\n東置滄海，\n北築朔方之郡。\n弘數諫，\n以為罷敝中國以奉無用之地，\n願罷之。\n於是天子乃使朱買臣等難弘置朔方之便。\n發十策，\n弘不得一。\n弘迺謝曰︰\n「山東鄙人，\n不知其便若是，\n願罷西南夷、\n滄海而專奉朔方。」\n上乃許之。\n\n汲黯曰︰\n「弘位在三公，\n奉祿甚多，\n然為布被，\n此詐也。」\n上問弘。\n弘謝曰︰\n「有之。\n夫九卿與臣善者無過黯，\n然今日庭詰弘，\n誠中弘之病。\n夫以三公為布被，\n誠飾詐欲以釣名。\n且臣聞管仲相齊，\n有三歸，\n侈擬於君，\n桓公以霸，\n亦上僭於君。\n晏嬰相景公，\n食不重肉，\n妾不衣絲，\n齊國亦治，\n此下比於民。\n今臣弘位為御史大夫，\n而為布被，\n自九卿以下至於小吏，\n無差，\n誠如汲黯言。\n且無汲黯忠，\n陛下安得聞此言。」\n天子以為謙讓，\n愈益厚之。\n卒以弘為丞相，\n封平津侯。\n\n弘為人意忌，\n外寬內深。\n諸嘗與弘有卻者，\n雖詳與善，\n陰報其禍。\n殺主父偃，\n徙董仲舒於膠西，\n皆弘之力也。\n食一肉脫粟之飯。\n故人所善賓客，\n仰衣食，\n弘奉祿皆以給之，\n家無所餘。\n士亦以此賢之。\n\n淮南、\n衡山謀反，\n治黨與方急。\n弘病甚，\n自以為無功而封，\n位至丞相，\n宜佐明主填撫國家，\n使人由臣子之道。\n今諸侯有畔逆之計，\n此皆宰相奉職不稱，\n恐竊病死，\n無以塞責。\n乃上書曰︰\n「臣聞天下之通道五，\n所以行之者三。\n曰君臣，\n父子，\n兄弟，\n夫婦，\n長幼之序，\n此五者天下之通道也。\n智，仁，\n勇，此三者天下之通德，\n所以行之者也。\n故曰\n『力行近乎仁，\n好問近乎智，\n知恥近乎勇』。\n知此三者，\n則知所以自治；\n知所以自治，\n然後知所以治人。\n天下未有不能自治而能治人者也，\n此百世不易之道也。\n今陛下躬行大孝，\n鑒三王，\n建周道，\n兼文武，\n厲賢予祿，\n量能授官。\n今臣弘罷駑之質，\n無汗馬之勞，\n陛下過意擢臣弘卒伍之中，\n封為列侯，\n致位三公。\n臣弘行能不足以稱，\n素有負薪之病，\n恐先狗馬填溝壑，\n終無以報德塞責。\n顧歸侯印，\n乞骸骨，\n避賢者路。」\n天子報曰︰\n「古者賞有功，\n襃有德，\n守成尚文，\n遭遇右武，\n未有易此者也。\n朕宿昔庶幾獲承尊位，\n懼不能寧，\n惟所與共為治者，\n君宜知之。\n蓋君子善善惡惡，\n君若謹行，\n常在朕躬。\n君不幸罹霜露之病，\n何恙不已，\n迺上書歸侯，\n乞骸骨，\n是章朕之不德也。\n今事少閒，\n君其省思慮，\n一精神，\n輔以醫藥。」\n因賜告牛酒雜帛。\n居數月，\n病有瘳，\n視事。\n\n元狩二年，\n弘病，\n竟以丞相終。\n子度嗣為平津侯。\n度為山陽太守十餘歲，\n坐法失侯。\n\n主父偃者，\n齊臨菑人也。\n學長短縱橫之術，\n晚乃學《易》、\n《春秋》、\n百家言。\n游齊諸生閒，\n莫能厚遇也。\n齊諸儒生相與排擯，\n不容於齊。\n家貧，\n假貸無所得，\n迺北游燕、\n趙、中山，\n皆莫能厚遇，\n為客甚困。\n孝武元光元年中，\n以為諸侯莫足游者，\n乃西入關見衛將軍。\n衛將軍數言上，\n上不召。\n資用乏，\n留久，\n諸公賓客多厭之，\n乃上書闕下。\n朝奏，\n暮召入見。\n所言九事，\n其八事為律令，\n一事諫伐匈奴。\n其辭曰：\n\n臣聞明主不惡切諫以博觀，\n忠臣不敢避重誅以直諫，\n是故事無遺策而功流萬世。\n今臣不敢隱忠避死以效愚計，\n願陛下幸赦而少察之。\n\n《司馬法》曰︰\n「國雖大，\n好戰必亡；\n天下雖平，\n忘戰必危。」\n天下既平，\n天子大凱，\n春蒐秋獮，\n諸侯春振旅，\n秋治兵，\n所以不忘戰也。\n且夫怒者逆德也，\n兵者凶器也，\n爭者末節也。\n古之人君一怒必伏尸流血，\n故聖王重行之。\n夫務戰勝窮武事者，\n未有不悔者也。\n昔秦皇帝任戰勝之威，\n蠶食天下，\n并吞戰國，\n海內為一，\n功齊三代。\n務勝不休，\n欲攻匈奴，\n李斯諫曰︰\n「不可。\n夫匈奴無城郭之居，\n委積之守，\n遷徙鳥舉，\n難得而制也。\n輕兵深入，\n糧食必絕；\n踵糧以行，\n重不及事。\n得其地不足以為制也，\n遇其民不可役而守也。\n勝必殺之，\n非民父母也。\n靡獘中國，\n快心匈奴，\n非長策也。」\n秦皇帝不聽，\n遂使蒙恬將兵攻胡，\n辟地千里，\n以河為境。\n地固澤鹵，\n不生五穀。\n然後發天下丁男以守北河。\n暴兵露師十有餘年，\n死者不可勝數，\n終不能踰河而北。\n是豈人眾不足，\n兵革不備哉？\n其勢不可也。\n又使天下蜚芻輓粟，\n起於黃、\n腄、琅邪負海之郡，\n轉輸北河，\n率三十鍾而致一石。\n男子疾耕不足於糧饟，\n女子紡績不足於帷幕。\n百姓靡敝，\n孤寡老弱不能相養，\n道路死者相望，\n蓋天下始畔秦也。\n\n及至高皇帝定天下，\n略地於邊，\n聞匈奴聚於代谷之外而欲擊之。\n御史成進諫曰︰\n「不可。\n夫匈奴之性，\n獸聚而鳥散，\n從之知搏影。\n今以陛下盛德攻匈奴，\n臣竊危之。」\n高帝不聽，\n遂北至於代谷，\n果有平城之圍。\n高皇帝蓋悔之甚，\n乃使劉敬往結和親之約，\n然後天下忘干戈之事。\n故兵法曰\n「興師十萬，\n日費千金」。\n夫秦常積眾暴兵數十萬人，\n雖有覆軍殺將係虜單于之功，\n亦適足以結怨深讎，\n不足以償天下之費。\n夫上虛府庫，\n下敝百姓，\n甘心於外國，\n非完事也。\n夫匈奴難得而制，\n非一世也。\n行盜侵驅，\n所以為業也，\n天性固然。\n上及虞夏殷周，\n固弗程督，\n禽獸畜之，\n不屬為人。\n夫上不觀虞夏殷周之統，\n而下循近世之失，\n此臣之所大憂，\n百姓之所疾苦也。\n且夫兵久則變生，\n事苦則慮易。\n乃使邊境之民獘靡愁苦而有離心，\n將吏相疑而外市，\n故尉佗、\n章邯得以成其私也。\n夫秦政之所以不行者，\n權分乎二子，\n此得失之效也。\n故《周書》曰\n「安危在出令，\n存亡在所用」。\n願陛下詳察之，\n少加意而熟慮焉。\n\n是時趙人徐樂、\n齊人嚴安俱上書言世務，\n各一事。\n徐樂曰：\n\n臣聞天下之患在於土崩，\n不在於瓦解，\n古今一也。\n何謂土崩？\n秦之末世是也。\n陳涉無千乘之尊，\n尺土之地，\n身非王公大人名族之後，\n無鄉曲之譽，\n非有孔、\n墨、曾子之賢，\n陶朱、\n猗頓之富也，\n然起窮巷，\n奮棘矜，\n偏袒大呼而天下從風，\n此其故何也？\n由民困而主不恤，\n下怨而上不知，\n俗已亂而政不脩，\n此三者陳涉之所以為資也。\n是之謂土崩。\n故曰天下之患在於土崩。\n何謂瓦解？\n吳、楚、\n齊、趙之兵是也。\n七國謀為大逆，\n號皆稱萬乘之君，\n帶甲數十萬，\n威足以嚴其境內，\n財足以勸其士民，\n然不能西攘尺寸之地而身為禽於中原者，\n此其故何也？\n非權輕於匹夫而兵弱於陳涉也，\n當是之時，\n先帝之德澤未衰而安土樂俗之民眾，\n故諸侯無境外之助。\n此之謂瓦解，\n故曰天下之患不在瓦解。\n由是觀之，\n天下誠有土崩之勢，\n雖布衣窮處之士或首惡而危海內，\n陳涉是也。\n況三晉之君或存乎！\n天下雖未有大治也，\n誠能無土崩之勢，\n雖有彊國勁兵不得旋踵而身為禽矣，\n吳、楚、\n齊、趙是也。\n況群臣百姓能為亂乎哉！\n此二體者，\n安危之明要也，\n賢主所留意而深察也。\n\n閒者關東五穀不登，\n年歲未復，\n民多窮困，\n重之以邊境之事，\n推數循理而觀之，\n則民且有不安其處者矣。\n不安故易動。\n易動者，\n土崩之勢也。\n故賢主獨觀萬化之原，\n明於安危之機，\n脩之廟堂之上，\n而銷未形之患。\n其要，\n期使天下無土崩之勢而已矣。\n故雖有彊國勁兵，\n陛下遂走獸，\n射蜚鳥，\n弘游燕之囿，\n淫縱恣之觀，\n極馳騁之樂，\n自若也。\n金石絲竹之聲不絕於耳，\n帷帳之私俳優侏儒之笑不乏於前，\n而天下無宿憂。\n名何必湯武，\n俗何必成康！\n雖然，\n臣竊以為陛下天然之聖，\n寬仁之資，\n而誠以天下為務，\n則湯武之名不難侔，\n而成康之俗可復興也。\n此二體者立，\n然後處尊安之實，\n揚名廣譽於當世，\n親天下而服四夷，\n餘恩遺德為數世隆，\n南面負扆攝袂而揖王公，\n此陛下之所服也。\n臣聞圖王不成，\n其敝足以安。\n安則陛下何求而不得，\n何為而不成，\n何征而不服乎哉！\n\n嚴安上書曰：\n\n臣聞周有天下，\n其治三百餘歲，\n成康其隆也，\n刑錯四十餘年而不用。\n及其衰也，\n亦三百餘歲，\n故五伯更起。\n五伯者，\n常佐天子興利除害，\n誅暴禁邪，\n匡正海內，\n以尊天子。\n五伯既沒，\n賢聖莫續，\n天子孤弱，\n號令不行。\n諸侯恣行，\n彊陵弱，\n眾暴寡，\n田常篡齊，\n六卿分晉，\n並為戰國，\n此民之始苦也。\n於是彊國務攻，\n弱國備守，\n合從連橫，\n馳車擊轂，\n介冑生蟣蝨，\n民無所告愬。\n\n及至秦王，\n蠶食天下，\n并吞戰國，\n稱號曰皇帝，\n主海內之政，\n壞諸侯之城，\n銷其兵，\n鑄以為鍾虡，\n示不復用。\n元元黎民得免於戰國，\n逢明天子，\n人人自以為更生。\n嚮使秦緩其刑罰，\n薄賦斂，\n省繇役，\n貴仁義，\n賤權利，\n上篤厚，\n下智巧，\n變風易俗，\n化於海內，\n則世世必安矣。\n秦不行是風而循其故俗，\n為智巧權利者進，\n篤厚忠信者退；\n法嚴政峻，\n諂諛者眾，\n日聞其美，\n意廣心軼。\n欲肆威海外，\n乃使蒙恬將兵以北攻胡，\n辟地進境，\n戍於北河，\n蜚芻輓粟以隨其後。\n又使尉屠睢將樓船之士南攻百越，\n使監祿鑿渠運糧，\n深入越，\n越人遁逃。\n曠日持久，\n糧食絕乏，\n越人擊之，\n秦兵大敗。\n秦乃使尉佗將卒以戍越。\n當是時，\n秦禍北構於胡，\n南挂於越，\n宿兵無用之地，\n進而不得退。\n行十餘年，\n丁男被甲，\n丁女轉輸，\n苦不聊生，\n自經於道樹，\n死者相望。\n及秦皇帝崩，\n天下大叛。\n陳勝、\n吳廣舉陳，\n武臣、\n張耳舉趙，\n項梁舉吳，\n田儋舉齊，\n景駒舉郢，\n周市舉魏，\n韓廣舉燕，\n窮山通谷豪士並起，\n不可勝載也。\n然皆非公侯之後，\n非長官之吏也。\n無尺寸之勢，\n起閭巷，\n杖棘矜，\n應時而皆動，\n不謀而俱起，\n不約而同會，\n壤長地進，\n至于霸王，\n時教使然也。\n秦貴為天子，\n富有天下，\n滅世絕祀者，\n窮兵之禍也。\n故周失之弱，\n秦失之彊，\n不變之患也。\n\n今欲招南夷，\n朝夜郎，\n降羌僰，\n略濊州，\n建城邑，\n深入匈奴，\n燔其蘢城，\n議者美之。\n此人臣之利也，\n非天下之長策也。\n今中國無狗吠之驚，\n而外累於遠方之備，\n靡敝國家，\n非所以子民也。\n行無窮之欲，\n甘心快意，\n結怨於匈奴，\n非所以安邊也。\n禍結而不解，\n兵休而復起，\n近者愁苦，\n遠者驚駭，\n非所以持久也。\n今天下鍛甲砥劍，\n橋箭累弦，\n轉輸運糧，\n未見休時，\n此天下之所共憂也。\n夫兵久而變起，\n事煩而慮生。\n今外郡之地或幾千里，\n列城數十，\n形束壤制，\n旁脅諸侯，\n非公室之利也。\n上觀齊晉之所以亡者，\n公室卑削，\n六卿大盛也；\n下觀秦之所以滅者，\n嚴法刻深，\n欲大無窮也。\n今郡守之權，\n非特六卿之重也，\n地幾千里，\n非特閭巷之資也；\n甲兵器械，\n非特棘矜之用也；\n以遭萬世之變，\n則不可稱諱也。\n\n書奏天子，\n天子召見三人，\n謂曰︰\n「公等皆安在？\n何相見之晚也！」\n於是上乃拜主父偃、\n徐樂、\n嚴安為郎中。\n偃數見，\n上疏言事，\n詔拜偃為謁者，\n遷為中大夫。\n一歲中四遷偃。\n\n偃說上曰︰\n「古者諸侯不過百里，\n彊弱之形易制。\n今諸侯或連城數十，\n地方千里，\n緩則驕奢易為淫亂，\n急則阻其彊而合從以逆京師。\n今以法割削之，\n則逆節萌起，\n前日鼂錯是也。\n今諸侯子弟或十數，\n而適嗣代立，\n餘雖骨肉，\n無尺寸地封，\n則仁孝之道不宣。\n願陛下令諸侯得推恩分子弟，\n以地侯之。\n彼人人喜得所願，\n上以德施，\n實分其國，\n不削而稍弱矣。」\n於是上從其計。\n又說上曰︰\n「茂陵初立，\n天下豪桀并兼之家，\n亂眾之民，\n皆可徙茂陵，\n內實京師，\n外銷姦猾，\n此所謂不誅而害除。」\n上又從其計。\n\n尊立衛皇后，\n及發燕王定國陰事，\n蓋偃有功焉。\n大臣皆畏其口，\n賂遺累千金。\n人或說偃曰︰\n「太橫矣。」\n主父曰︰\n「臣結髮游學四十餘年，\n身不得遂，\n親不以為子，\n昆弟不收，\n賓客棄我，\n我阸日久矣。\n且丈夫生不五鼎食，\n死即五鼎烹耳。\n吾日暮途遠，\n故倒行暴施之。」\n\n偃盛言朔方地肥饒，\n外阻河，\n蒙恬城之以逐匈奴，\n內省轉輸戍漕，\n廣中國，\n滅胡之本也。\n上覽其說，\n下公卿議，\n皆言不便。\n公孫弘曰︰\n「秦時常發三十萬眾築北河，\n終不可就，\n已而棄之。」\n主父偃盛言其便，\n上竟用主父計，\n立朔方郡。\n\n元朔二年，\n主父言齊王內淫佚行僻，\n上拜主父為齊相。\n至齊，\n遍召昆弟賓客，\n散五百金予之，\n數之曰︰\n「始吾貧時，\n昆弟不我衣食，\n賓客不我內門；\n今吾相齊，\n諸君迎我或千里。\n吾與諸君絕矣，\n毋復入偃之門！」\n乃使人以王與姊姦事動王，\n王以為終不得脫罪，\n恐效燕王論死，\n乃自殺。\n有司以聞。\n\n主父始為布衣時，\n嘗游燕、\n趙，及其貴，\n發燕事。\n趙王恐其為國患，\n欲上書言其陰事，\n為偃居中，\n不敢發。\n及為齊相，\n出關，\n即使人上書，\n告言主父偃受諸侯金，\n以故諸侯子弟多以得封者。\n及齊王自殺，\n上聞大怒，\n以為主父劫其王令自殺，\n乃徵下吏治。\n主父服受諸侯金，\n賓不劫王令自殺。\n上欲勿誅，\n是時公孫弘為御史大夫，\n乃言曰︰\n「齊王自殺無後，\n國除為郡，\n入漢，\n主父偃本首惡，\n陛下不誅主父偃，\n無以謝天下。」\n乃遂族主父偃。\n\n主父方貴幸時，\n賓客以千數，\n及其族死，\n無一人收者，\n唯獨洨孔車收葬之。\n天子後聞之，\n以為孔車長者也。\n\n太史公曰：\n公孫弘行義雖脩，\n然亦遇時。\n漢興八十餘年矣，\n上方鄉文學，\n招俊乂，\n以廣儒墨，\n弘為舉首。\n主父偃當路，\n諸公皆譽之，\n及名敗身誅，\n士爭言其惡。\n悲夫！\n\n太皇太后詔大司徒大司空︰\n「蓋聞治國之道，\n富民為始；\n富民之要，\n在於節儉。\n《孝經》曰\n『安上治民，\n莫善於禮』。\n『禮，\n與奢也寧儉』。\n昔者管仲相齊桓，\n霸諸侯，\n有九合一匡之功，\n而仲尼謂之不知禮，\n以其奢泰侈擬於君故也。\n夏禹卑宮室，\n惡衣服，\n後聖不循。\n由此言之，\n治之盛也，\n德優矣，\n莫高於儉。\n儉化俗民，\n則尊卑之序得，\n而骨肉之恩親，\n爭訟之原息。\n斯乃家給人足，\n刑錯之本也歟？\n可不務哉！\n夫三公者，\n百寮之率，\n萬民之表也。\n未有樹直表而得曲影者也。\n孔子不云乎，\n『子率而正，\n孰敢不正』。\n『舉善而教不能則勸』。\n維漢興以來，\n股肱宰臣身行儉約，\n輕財重義，\n較然著明，\n未有若故丞相平津侯公孫弘者也。\n位在丞相而為布被，\n脫粟之飯，\n不過一肉。\n故人所善賓客皆分奉祿以給之，\n無有所餘。\n誠內自克約而外從制。\n汲黯詰之，\n乃聞于朝，\n此可謂減於制度而可施行者也。\n德優則行，\n否則止，\n與內奢泰而外為詭服以釣虛譽者殊科。\n以病乞骸骨，\n孝武皇帝即制曰\n『賞有功，\n襃有德，\n善善惡惡，\n君宜知之。\n其省思慮，\n存精神，\n輔以醫藥』。\n賜告治病，\n牛酒雜帛。\n居數月，\n有瘳，\n視事。\n至元狩二年，\n竟以善終于相位。\n夫知臣莫若君，\n此其效也。\n弘子度嗣爵，\n後為山陽太守，\n坐法失侯。\n夫表德章義，\n所以率俗厲化，\n聖王之制，\n不易之道也。\n其賜弘後子孫之次當為後者爵關內侯，\n食邑三百戶，\n徵詣公車，\n上名尚書，\n朕親臨拜焉。」\n\n班固稱曰：\n公孫弘、\n卜式、\n兒寬皆以鴻漸之翼困於燕雀，\n遠迹羊豕之閒，\n非遇其時，\n焉能致此位乎？\n是時漢興六十餘載，\n海內乂安，\n府庫充實，\n而四夷未賓，\n制度多闕，\n上方欲用文武，\n求之如弗及。\n始以蒲輪迎枚生，\n見主父而歎息。\n群臣慕嚮，\n異人並出。\n卜式試於芻牧，\n弘羊擢於賈豎，\n衛青奮於奴僕，\n日磾出於降虜，\n斯亦曩時版築飯牛之朋矣。\n漢之得人，\n於茲為盛。\n儒雅則公孫弘、\n董仲舒、\n兒寬，\n篤行則石建、\n石慶，\n質直則汲黯、\n卜式，\n推賢則韓安國、\n鄭當時，\n定令則趙禹、\n張湯，\n文章則司馬遷、\n相如，\n滑稽則東方朔、\n枚皋，\n應對則嚴助、\n朱買臣，\n曆數則唐都、\n落下閎，\n協律則李延年，\n運籌則桑弘羊，\n奉使則張騫、\n蘇武，\n將帥則衛青、\n霍去病，\n受遺則霍光、\n金日磾。\n其餘不可勝紀。\n是以興造功業，\n制度遺文，\n後世莫及。\n孝宣承統，\n纂脩洪業，\n亦講論《六蓺》，\n招選茂異，\n而蕭望之、\n梁丘賀、\n夏侯勝、\n韋玄成、\n嚴彭祖、\n尹更始以儒術進，\n劉向、\n王襃以文章顯。\n將相則張安世、\n趙充國、\n魏相、\n邴吉、\n于定國、\n杜延年，\n治民則黃霸、\n王成、\n龔遂、\n鄭弘、\n邵信臣、\n韓延壽、\n尹翁歸、\n趙廣漢之屬，\n皆有功迹見述於後。\n累其名臣，\n亦其次也。\n\n5.53《南越列傳第五十三》\n\n南越王尉佗者，\n真定人也，\n姓趙氏。\n秦時已并天下，\n略定楊越，\n置桂林、\n南海、\n象郡，\n以謫徙民，\n與越雜處十三歲。\n佗，秦時用為南海龍川令。\n至二世時，\n南海尉任囂病且死，\n召龍川令趙佗語曰︰\n「聞陳勝等作亂，\n秦為無道，\n天下苦之，\n項羽、\n劉季、\n陳勝、\n吳廣等州各共興軍聚眾，\n虎爭天下，\n中國擾亂，\n未知所安，\n豪傑畔秦相立。\n南海僻遠，\n吾恐盜兵侵地至此，\n吾欲興兵絕新道，\n自備，\n待諸侯變，\n會病甚。\n且番禺負山險，\n阻南海，\n東西數千里，\n頗有中國人相輔，\n此亦一州之主也，\n可以立國。\n郡中長吏無足與言者，\n故召公告之。」\n即被佗書，\n行南海尉事。\n囂死，\n佗即移檄告橫浦、\n陽山、\n湟谿關曰︰\n「盜兵且至，\n急絕道聚兵自守！」\n因稍以法誅秦所置長吏，\n以其黨為假守。\n秦已破滅，\n佗即擊并桂林、\n象郡，\n自立為南越武王。\n高帝已定天下，\n為中國勞苦，\n故釋佗弗誅。\n漢十一年，\n遣陸賈因立佗為南越王，\n與剖符通使，\n和集百越，\n毋為南邊患害，\n與長沙接境。\n\n高后時，\n有司請禁南越關市鐵器。\n佗曰︰\n「高帝立我，\n通使物，\n今高后聽讒臣，\n別異蠻夷，\n隔絕器物，\n此必長沙王計也，\n欲倚中國，\n擊滅南越而并王之，\n自為功也。」\n於是佗乃自尊號為南越武帝，\n發兵攻長沙邊邑，\n敗數縣而去焉。\n高后遣將軍隆慮侯竈往擊之。\n會暑溼，\n士卒大疫，\n兵不能踰嶺。\n歲餘，\n高后崩，\n即罷兵。\n佗因此以兵威邊，\n財物賂遺閩越、\n西甌、\n駱，役屬焉，\n東西萬餘里。\n迺乘黃屋左纛，\n稱制，\n與中國侔。\n\n及孝文帝元年，\n初鎮撫天下，\n使告諸侯四夷從代來即位意，\n喻盛德焉。\n乃為佗親冢在真定，\n置守邑，\n歲時奉祀。\n召其從昆弟，\n尊官厚賜寵之。\n詔丞相陳平等舉可使南越者，\n平言好畤陸賈，\n先帝時習使南越。\n迺召賈以為太中大夫，\n往使。\n因讓佗自立為帝，\n曾無一介之使報者。\n陸賈至南越，\n王甚恐，\n為書謝，\n稱曰︰\n「蠻夷大長老夫臣佗，\n前日高后隔異南越，\n竊疑長沙王讒臣，\n又遙聞高后盡誅佗宗族，\n掘燒先人冢，\n以故自棄，\n犯長沙邊境。\n且南方卑溼，\n蠻夷中閒，\n其東閩越千人眾號稱王，\n其西甌駱裸國亦稱王。\n老臣妄竊帝號，\n聊以自娛，\n豈敢以聞天王哉！」\n乃頓首謝，\n願長為藩臣，\n奉貢職。\n於是乃下令國中曰︰\n「吾聞兩雄不俱立，\n兩賢不並世。\n皇帝，\n賢天子也。\n自今以後，\n去帝制黃屋左纛。」\n陸賈還報，\n孝文帝大說。\n遂至孝景時，\n稱臣，\n使人朝請。\n然南越其居國竊如故號名，\n其使天子，\n稱王朝命如諸侯。\n至建元四年卒。\n\n佗孫胡為南越王。\n此時閩越王郢興兵擊南越邊邑，\n胡使人上書曰︰\n「兩越俱為藩臣，\n毋得擅興兵相攻擊。\n今閩越興兵侵臣，\n臣不敢興兵，\n唯天子詔之。」\n於是天子多南越義，\n守職約，\n為興師，\n遣兩將軍往討閩越。\n兵未踰嶺，\n閩越王弟餘善殺郢以降，\n於是罷兵。\n\n天子使莊助往諭意南越王，\n胡頓首曰︰\n「天子乃為臣興兵討閩越，\n死無以報德！」\n遣太子嬰齊入宿衛。\n謂助曰︰\n「國新被寇，\n使者行矣。\n胡方日夜裝入見天子。」\n助去後，\n其大臣諫胡曰︰\n「漢興兵誅郢，\n亦行以驚動南越。\n且先王昔言，\n事天子期無失禮，\n要之不可以說好語入見。\n入見則不得復歸，\n亡國之勢也。」\n於是胡稱病，\n竟不入見。\n後十餘歲，\n胡實病甚，\n太子嬰齊請歸。\n胡薨，\n謚為文王。\n\n嬰齊代立，\n即藏其先武帝璽。\n嬰齊其入宿衛在長安時，\n取邯鄲樛氏女，\n生子興。\n及即位，\n上書請立樛氏女為后，\n興為嗣。\n漢數使使者風諭嬰齊，\n嬰齊尚樂擅殺生自恣，\n懼入見要用漢法，\n比內諸侯，\n固稱病，\n遂不入見。\n遣子次公入宿衛。\n嬰齊薨，\n謚為明王。\n\n太子興代立，\n其母為太后。\n太后自未為嬰齊姬時，\n嘗與霸陵人安國少季通。\n及嬰齊薨後，\n元鼎四年，\n漢使安國少季往諭王、\n王太后以入朝，\n比內諸侯；\n令辯士諫大夫終軍等宣其辭，\n勇士魏臣等輔其缺，\n衛尉路博德將兵屯桂陽，\n待使者。\n王年少，\n太后中國人也，\n嘗與安國少季通，\n其使復私焉。\n國人頗知之，\n多不附太后。\n太后恐亂起，\n亦欲倚漢威，\n數勸王及群臣求內屬。\n即因使者上書，\n請比內諸侯，\n三歲一朝，\n除邊關。\n於是天子許之，\n賜其丞相呂嘉銀印，\n及內史、\n中尉、\n太傅印，\n餘得自置。\n除其故黥劓刑，\n用漢法，\n比內諸侯。\n使者皆留填撫之。\n王、王太后飭治行裝重齎，\n為入朝具。\n\n其相呂嘉年長矣，\n相三王，\n宗族官仕為長吏者七十餘人，\n男盡尚王女，\n女盡嫁王子兄弟宗室，\n及蒼梧秦王有連。\n其居國中甚重，\n越人信之，\n多為耳目者，\n得眾心愈於王。\n王之上書，\n數諫止王，\n王弗聽。\n有畔心，\n數稱病不見漢使者。\n使者皆注意嘉，\n勢未能誅。\n王、王太后亦恐嘉等先事發，\n乃置酒，\n介漢使者權，\n謀誅嘉等。\n使者皆東鄉，\n太后南鄉，\n王北鄉，\n相嘉、\n大臣皆西鄉，\n侍坐飲。\n嘉弟為將，\n將卒居宮外。\n酒行，\n太后謂嘉曰︰\n「南越內屬，\n國之利也，\n而相君苦不便者，\n何也？」\n以激怒使者。\n使者狐疑相杖，\n遂莫敢發。\n嘉見耳目非是，\n即起而出。\n太后怒，\n欲鏦嘉以矛，\n王止太后。\n嘉遂出，\n分其弟兵就舍，\n稱病，\n不肯見王及使者。\n乃陰與大臣作亂。\n王素無意誅嘉，\n嘉知之，\n以故數月不發。\n太后有淫行，\n國人不附，\n欲獨誅嘉等，\n力又不能。\n\n天子聞嘉不聽王，\n王、王太后弱孤不能制，\n使者怯無決。\n又以為王、\n王太后已附漢，\n獨呂嘉為亂，\n不足以興兵，\n欲使莊參以二千人往使。\n參曰︰\n「以好往，\n數人足矣；\n以武往，\n二千人無足以為也。」\n辭不可，\n天不罷參也。\n郟壯士故濟北相韓千秋奮曰︰\n「以區區之越，\n又有王、\n太后應，\n獨相呂嘉為害，\n願得勇士二百人，\n必斬嘉以報。」\n於是天子遣千秋與王太后弟樛樂將二千人往，\n入越境。\n呂嘉等乃遂反，\n下令國中曰︰\n「王年少。\n太后，\n中國人也，\n又與使者亂，\n專欲內屬，\n盡持先王寶器入獻天子以自媚，\n多從人，\n行至長安，\n虜賣以為僮僕。\n取自脫一時之利，\n無顧趙氏社稷，\n為萬世慮計之意。」\n乃與其弟將卒攻殺王、\n太后及漢使者。\n遣人告蒼梧秦王及其諸郡縣，\n立明王長男越妻子術陽侯建德為王。\n而韓千秋兵入，\n破數小邑。\n其後越直開道給食，\n未至番禺四十里，\n越以兵擊千秋等，\n遂滅之。\n使人函封漢使者節置塞上，\n好為謾辭謝罪，\n發兵守要害處。\n於是天子曰︰\n「韓千秋雖無成功，\n亦軍鋒之冠。」\n封其子延年為成安侯。\n樛樂，\n其姊為王太后，\n首願屬漢，\n封其子廣德為龍亢侯。\n乃下赦曰︰\n「天子微，\n諸侯力政，\n譏臣不討賊。\n今呂嘉、\n建德等反，\n自立晏如，\n令罪人及江淮以南樓船十萬師往討之。」\n\n元鼎五年秋，\n衛尉路博德為伏波將軍，\n出桂陽，\n下匯水；\n主爵都尉楊僕為樓船將軍，\n出豫章，\n下橫浦；\n故歸義越侯二人為戈船、\n下厲將軍，\n出零陵，\n或下離水，\n或抵蒼梧；\n使馳義侯因巴蜀罪人，\n發夜郎兵，\n下牂柯江：\n咸會番禺。\n\n元鼎六年冬，\n樓船將軍將精卒先陷尋陝，\n破石門，\n得越船粟，\n因推而前，\n挫越鋒，\n以數萬人待伏波。\n伏波將軍將罪人，\n道遠，\n會期後，\n與樓船會乃有千餘人，\n遂俱進。\n樓船居前，\n至番禺。\n建德、\n嘉皆城守。\n樓船自擇便處，\n居東南面；\n伏波居西北面。\n會暮，\n樓船攻敗越人，\n縱火燒城。\n越素聞伏波名，\n日暮，\n不知其兵多少。\n伏波乃為營，\n遣使者招降者，\n賜印，\n復縱令相招。\n樓船力攻燒敵，\n反驅而入伏波營中。\n犁旦，\n城中皆降伏波。\n呂嘉、\n建德已夜與其屬數百人亡入海，\n以船西去。\n伏波又因問所得降者貴人，\n以知呂嘉所之，\n遣人追之。\n以其故校尉司馬蘇弘得建德，\n封為海常侯；\n越郎都稽得嘉，\n封為臨蔡侯。\n\n蒼梧王趙光者，\n越王同姓，\n聞漢兵至，\n及越揭陽令定自定屬漢；\n越桂林監居翁諭甌駱屬漢：\n皆得為侯。\n戈船、\n下厲將軍兵及馳義侯所發夜郎兵未下，\n南越已平矣。\n遂為九郡。\n伏波將軍益封。\n樓船將軍兵以陷堅為將梁侯。\n\n自尉佗初王後，\n五世九十三歲而國亡焉。\n\n太史公曰：\n尉佗之王，\n本由任囂。\n遭漢初定，\n列為諸侯。\n隆慮離溼疫，\n佗得以益驕。\n甌駱相攻，\n南越動搖。\n漢兵臨境，\n嬰齊入朝。\n其後亡國，\n徵自樛女；\n呂嘉小忠，\n令佗無後。\n樓船從欲，\n怠傲失惑；\n伏波困窮，\n智慮愈殖，\n因禍為福。\n成敗之轉，\n譬若糾墨。\n\n5.54《東越列傳第五十四》\n\n閩越王無諸及越東海王搖者，\n其先皆越王句踐之後也，\n姓騶氏。\n秦已并天下，\n皆廢為君長，\n以其地為閩中郡。\n及諸侯畔秦，\n無諸、\n搖率越歸鄱陽令吳芮，\n所謂鄱君者也，\n從諸侯滅秦。\n當是之時，\n項籍主命，\n弗王，\n以故不附楚。\n漢擊項籍，\n無諸、\n搖率越人佐漢。\n漢五年，\n復立無諸為閩越王，\n王閩中故地，\n都東冶。\n孝惠三年，\n舉高帝時越功，\n曰閩君搖功多，\n其民便附，\n乃立搖為東海王，\n都東甌，\n世俗號為東甌王。\n\n後數世，\n至孝景三年，\n吳王濞反，\n欲從閩越，\n閩越未肯行，\n獨東甌從吳。\n及吳破，\n東甌受漢購，\n殺吳王丹徒，\n以故皆得不誅，\n歸國。\n\n吳王子子駒亡走閩越，\n怨東甌殺其父，\n常勸閩越擊東甌。\n至建元三年，\n閩越發兵圍東甌。\n東甌食盡，\n困，且降，\n乃使人告急天子。\n天子問太尉田蚡，\n蚡對曰︰\n「越人相攻擊，\n固其常，\n又數反覆，\n不足以煩中國往救也。\n自秦持棄弗屬。」\n於是中大夫莊助詰蚡曰︰\n「特患力弗能救，\n德弗能覆；\n誠能，\n何故棄之？\n且秦舉咸陽而棄之，\n何乃越也！\n今小國以窮困來告急天子，\n天子弗振，\n彼當安所告愬？\n又何以子萬國乎？」\n上曰︰\n「太尉未足與計。\n吾初即位，\n不欲出虎符發兵郡國。」\n乃遣莊助以節發兵會稽。\n會稽太守欲距不為發兵，\n助乃斬一司馬，\n諭意指，\n遂發兵浮海救東甌。\n未至，\n閩越引兵而去。\n東甌請舉國徙中國，\n乃悉舉眾來，\n處江淮之閒。\n\n至建元六年，\n閩越擊南越。\n南越守天子約，\n不敢擅發兵擊而以聞。\n上遣大行王恢出豫章，\n大農韓安國出會稽，\n皆為將軍。\n兵未踰嶺，\n閩越王郢發兵距險。\n其弟餘善乃與相、\n宗族謀曰︰\n「王以擅發兵擊南越，\n不請，\n故天子兵來誅。\n今漢兵眾彊，\n今即幸勝之，\n後來益多，\n終滅國而止。\n今殺王以謝天子。\n天子聽，\n罷兵，\n固一國完；\n不聽，\n乃力戰；\n不勝，\n即亡入海。」\n皆曰\n「善」。\n即鏦殺王，\n使使奉其頭致大行。\n大行曰︰\n「所為來者誅王。\n今王頭至，\n謝罪，\n不戰而耘，\n利莫大焉。」\n乃以便宜案兵告大農軍，\n而使使奉王頭馳報天子。\n詔罷兩將兵，\n曰︰\n「郢等首惡，\n獨無諸孫繇君丑不與謀焉。」\n乃使郎中將立丑為越繇王，\n奉閩越先祭祀。\n\n餘善已殺郢，\n威行於國，\n國民多屬，\n竊自立為王。\n繇王不能矯其眾持正。\n天子聞之，\n為餘善不足復興師，\n曰︰\n「餘善數與郢謀亂，\n而後首誅郢，\n師得不勞。」\n因立餘善為東越王，\n與繇王並處。\n\n至元鼎五年，\n南越反，\n東越王餘善上書，\n請以卒八千人從樓船將軍擊呂嘉等。\n兵至揭揚，\n以海風波為解，\n不行，\n持兩端，\n陰使南越。\n及漢破番禺，\n不至。\n是時樓船將軍楊僕使使上書，\n願便引兵擊東越。\n上曰士卒勞倦，\n不許，\n罷兵，\n令諸校屯豫章梅領待命。\n\n元鼎六年秋，\n餘善聞樓船請誅之，\n漢兵臨境，\n且往，\n乃遂反，\n發兵距漢道。\n號將軍騶力等為\n「吞漢將軍」，\n入白沙、\n武林、\n梅嶺，\n殺漢三校尉。\n是時漢使大農張成、\n故山州侯齒將屯，\n弗敢擊，\n卻就便處，\n皆坐畏懦誅。\n\n餘善刻\n「武帝」\n璽自立，\n詐其民，\n為妄言。\n天子遣橫海將軍韓說出句章，\n浮海從東方往；\n樓船將軍楊僕出武林；\n中尉王溫舒出梅嶺；\n越侯為戈船、\n下瀨將軍，\n出若邪、\n白沙。\n元封元年冬，\n咸入東越。\n東越素發兵距險，\n使徇北將軍守武林，\n敗樓船軍數校尉，\n殺長吏。\n樓船將軍率錢唐轅終古斬徇北將軍，\n為禦兒侯。\n自兵未往。\n\n故越衍侯吳陽前在漢，\n漢使歸諭餘善，\n餘善弗聽。\n及橫海將軍先至，\n越衍侯吳陽以其邑七百人反，\n攻越軍於漢陽。\n從建成侯敖，\n與其率，\n從繇王居股謀曰︰\n「餘善首惡，\n劫守吾屬。\n今漢兵至，\n眾彊，\n計殺餘善，\n自歸諸將，\n儻幸得脫。」\n乃遂俱殺餘善，\n以其眾降橫海將軍，\n故封繇王居股為東成侯，\n萬戶；\n封建成侯敖為開陵侯；\n封越衍侯吳陽為北石侯；\n封橫海將軍說為案道侯；\n封橫海校尉福為繚嫈侯。\n福者，\n成陽共王子，\n故為海常，\n坐法失侯。\n舊從軍無功，\n以宗室故侯。\n諸將皆無成功，\n莫封。\n東越將多軍，\n漢兵至，\n棄其軍降，\n封為無錫侯。\n\n於是天子曰東越狹多阻，\n閩越悍，\n數反覆，\n詔軍吏皆將其民徙處江淮閒。\n東越地遂虛。\n\n太史公曰：\n越雖蠻夷，\n其先豈嘗有大功德於民哉，\n何其久也！\n歷數代常為君王，\n句踐一稱伯。\n然餘善至大逆，\n滅國遷眾，\n其先苗裔繇王居股等猶尚封為萬戶侯，\n由此知越世世為公侯矣。\n蓋禹之餘烈也。\n\n5.55《朝鮮列傳第五十五》\n\n朝鮮王滿者，\n故燕人也。\n自始全燕時嘗略屬真番、\n朝鮮，\n為置吏，\n築鄣塞。\n秦滅燕，\n屬遼東外徼。\n漢興，\n為其遠難守，\n復修遼東故塞，\n至浿水為界，\n屬燕。\n燕王盧綰反，\n入匈奴，\n滿亡命，\n聚黨千餘人，\n魋結蠻夷服而東走出塞，\n渡浿水，\n居秦故空地上下鄣，\n稍役屬真番、\n朝鮮蠻夷及故燕、\n齊亡命者王之，\n都王險。\n\n會孝惠、\n高后時天下初定，\n遼東太守即約滿為外臣，\n保塞外蠻夷，\n無使盜邊；\n諸蠻夷君長欲入見天子，\n勿得禁止。\n以聞，\n上許之，\n以故滿得兵威財物侵降其旁小邑，\n真番、\n臨屯皆來服屬，\n方數千里。\n\n傳子至孫右渠，\n所誘漢亡人滋多，\n又未嘗入見；\n真番旁眾國欲上書見天子，\n又擁閼不通。\n元封二年，\n漢使涉何譙諭右渠，\n終不肯奉詔。\n何去至界上，\n臨浿水，\n使御刺殺送何者朝鮮裨王長，\n即渡，\n馳入塞，\n遂歸報天子曰\n「殺朝鮮將」。\n上為其名美，\n即不詰，\n拜何為遼東東部都尉。\n朝鮮怨何，\n發兵襲攻殺何。\n\n天子募罪人擊朝鮮。\n其秋，\n遣樓船將軍楊僕從齊浮渤海；\n兵五萬人，\n左將軍荀彘出遼東：\n討右渠。\n右渠發兵距險。\n左將軍卒正多率遼東兵先縱，\n敗散，\n多還走，\n坐法斬。\n樓船將軍將齊兵七千人先至王險。\n右渠城守，\n窺知樓船軍少，\n即出城擊樓船，\n樓船軍敗散走。\n將軍楊僕失其眾，\n遁山中十餘日，\n稍求收散卒，\n復聚。\n左將軍擊朝鮮浿水西軍，\n未能破自前。\n\n天子為兩將未有利，\n乃使衛山因兵威往諭右渠。\n右渠見使者頓首謝︰\n「願降，\n恐兩將詐殺臣；\n今見信節，\n請服降。」\n遣太子入謝，\n獻馬五千匹，\n及饋軍糧。\n人眾萬餘，\n持兵，\n方渡浿水，\n使者及左將軍疑其為變，\n謂太子已服降，\n宜命人毋持兵。\n太子亦疑使者左將軍詐殺之，\n遂不渡浿水，\n復引歸。\n山還報天子，\n天子誅山。\n\n左將軍破浿水上軍，\n乃前，\n至城下，\n圍其西北。\n樓船亦往會，\n居城南。\n右渠遂堅守城，\n數月未能下。\n\n左將軍素侍中，\n幸，將燕代卒，\n悍，乘勝，\n軍多驕。\n樓船將齊卒，\n入海，\n固已多敗亡；\n其先與右渠戰，\n困辱亡卒，\n卒皆恐，\n將心慚，\n其圍右渠，\n常持和節。\n左將軍急擊之，\n朝鮮大臣乃陰閒使人私約降樓船，\n往來言，\n尚未肯決。\n左將軍數與樓船期戰，\n樓船欲急就其約，\n不會；\n左將軍亦使人求閒郤降下朝鮮，\n朝鮮不肯，\n心附樓船：\n以故兩將不相能。\n左將軍心意樓船前有失軍罪，\n今與朝鮮私善而又不降，\n疑其有反計，\n未敢發。\n天子曰將率不能，\n前乃使衛山諭降右渠，\n右渠遣太子，\n山使不能剸決，\n與左將軍計相誤，\n卒沮約。\n今兩將圍城，\n又乖異，\n以故久不決。\n使濟南太守公孫遂往正之，\n有便宜得以從事。\n遂至，\n左將軍曰︰\n「朝鮮當下久矣，\n不下者有狀。」\n言樓船數期不會，\n具以素所意告遂，\n曰︰\n「今如此不取，\n恐為大害，\n非獨樓船，\n又且與朝鮮共滅吾軍。」\n遂亦以為然，\n而以節召樓船將軍入左將軍營計事，\n即命左將軍麾下執捕樓船將軍，\n并其軍，\n以報天子。\n天子誅遂。\n\n左將軍已并兩軍，\n即急擊朝鮮。\n朝鮮相路人、\n相韓陰、\n尼谿相參、\n將軍王唊相與謀曰︰\n「始欲降樓船，\n樓船今執，\n獨左將軍并將，\n戰益急，\n恐不能與，\n王又不肯降。」\n陰、唊、\n路人皆亡降漢。\n路人道死。\n元封三年夏，\n尼谿相參乃使人殺朝鮮王右渠來降。\n王險城未下，\n故右渠之大臣成巳又反，\n復攻吏。\n左將軍使右渠子長降、\n相路人之子最告諭其民，\n誅成巳，\n以故遂定朝鮮，\n為四郡。\n封參為澅清侯，\n陰為荻苴侯，\n唊為平州侯，\n長降為幾侯。\n最以父死頗有功，\n為涅陽侯。\n\n左將軍徵至，\n坐爭功相嫉，\n乖計，\n棄市。\n樓船將軍亦坐兵至洌口，\n當待左將軍，\n擅先縱，\n失亡多，\n當誅，\n贖為庶人。\n\n太史公曰：\n右渠負固，\n國以絕祀。\n涉何誣功，\n為兵發首。\n樓船將狹，\n及難離咎。\n悔失番禺，\n乃反見疑。\n荀彘爭勞，\n與遂皆誅。\n兩軍俱誅，\n將率莫侯矣。\n\n5.56《西南夷列傳第五十六》\n\n西南夷君長以什數，\n夜郎最大；\n其西靡莫之屬以什數，\n滇最大；\n自滇以北君長以什數，\n邛都最大：\n此皆魋結，\n耕田，\n有邑聚。\n其外西自同師以東，\n北至楪榆，\n名為嶲、\n昆明，\n皆編髮，\n隨畜遷徙，\n毋常處，\n毋君長，\n地方可數千里。\n自嶲以東北，\n君長以什數，\n徙、筰都最大；\n自筰以東北，\n君長以什數，\n冉駹最大。\n其俗或士箸，\n或移徙，\n在蜀之西。\n自冉駹以東北，\n君長以什數，\n白馬最大，\n皆氐類也。\n此皆巴蜀西南外蠻夷也。\n\n始楚威王時，\n使將軍莊蹻將兵循江上，\n略巴、\n黔中以西。\n莊蹻者，\n故楚莊王苗裔也。\n蹻至滇池，\n方三百里，\n旁平地，\n肥饒數千里，\n以兵威定屬楚。\n欲歸報，\n會秦擊奪楚巴、\n黔中郡，\n道塞不通，\n因還，\n以其眾王滇，\n變服，\n從其俗，\n以長之。\n秦時常頞略通五尺道，\n諸此國頗置吏焉。\n十餘歲，\n秦滅。\n及漢興，\n皆棄此國而開蜀故徼。\n巴蜀民或竊出商賈，\n取其筰馬、\n僰僮、\n髦牛，\n以此巴蜀殷富。\n\n建元六年，\n大行王恢擊東越，\n東越殺王郢以報。\n恢因兵威使番陽令唐蒙風指曉南越。\n南越食蒙蜀枸醬，\n蒙問所從來，\n曰\n「道西北牂柯，\n牂柯江廣數里，\n出番禺城下」。\n蒙歸至長安，\n問蜀賈人，\n賈人曰︰\n「獨蜀出枸醬，\n多持竊出市夜郎。\n夜郎者，\n臨牂柯江，\n江廣百餘步，\n足以行船。\n南越以財物役屬夜郎，\n西至同師，\n然亦不能臣使也。」\n蒙乃上書說上曰︰\n「南越王黃屋左纛，\n地東西萬餘里，\n名為外臣，\n實一州主也。\n今以長沙、\n豫章往，\n水道多絕，\n難行。\n竊聞夜郎所有精兵，\n可得十餘萬，\n浮船牂柯江，\n出其不意，\n此制越一奇也。\n誠以漢之彊，\n巴蜀之饒，\n通夜郎道，\n為置吏，\n易甚。」\n上許之。\n乃拜蒙為郎中將，\n將千人，\n食重萬餘人，\n從巴蜀筰關入，\n遂見夜郎侯多同。\n蒙厚賜，\n喻以威德，\n約為置吏，\n使其子為令。\n夜郎旁小邑皆貪漢繒帛，\n以為漢道險，\n終不能有也，\n乃且聽蒙約。\n還報，\n乃以為犍為郡。\n發巴蜀卒治道，\n自僰道指牂柯江。\n蜀人司馬相如亦言西夷邛、\n筰可置郡。\n使相如以郎中將往喻，\n皆如南夷，\n為置一都尉，\n十餘縣，\n屬蜀。\n\n當是時，\n巴蜀四郡通西南夷道，\n戍轉相饟。\n數歲，\n道不通，\n士罷餓離溼死者甚眾；\n西南夷又數反，\n發兵興擊，\n秏費無功。\n上患之，\n使公孫弘往視問焉。\n還對，\n言其不便。\n及弘為御史大夫，\n是時方築朔方以據河逐胡，\n弘因數言西南夷害，\n可且罷，\n專力事匈奴。\n上罷西夷，\n獨置南夷夜郎兩縣一都尉，\n稍令犍為自葆就。\n\n及元狩元年，\n博望侯張騫使大夏來，\n言居大夏時見蜀布、\n邛竹、\n杖，使問所從來，\n曰\n「從東南身毒國，\n可數千里，\n得蜀賈人市」。\n或聞邛西可二千里有身毒國。\n騫因盛言大夏在漢西南，\n慕中國，\n患匈奴隔其道，\n誠通蜀，\n身毒國道便近，\n有利無害。\n於是天子乃令王然于、\n柏始昌、\n呂越人等，\n使閒出西夷西，\n指求身毒國。\n至滇，\n滇王嘗羌乃留，\n為求道西十餘輩。\n歲餘，\n皆閉昆明，\n莫能通身毒國。\n\n滇王與漢使者言曰︰\n「漢孰與我大？」\n及夜郎侯亦然。\n以道不通故，\n各自以為一州主，\n不知漢廣大。\n使者還，\n因盛言滇大國，\n足事親附。\n天子注意焉。\n\n及至南越反，\n上使馳義侯因犍為發南夷兵。\n且蘭君恐遠行，\n旁國虜其老弱，\n乃與其眾反，\n殺使者及犍為太守。\n漢乃發巴蜀罪人嘗擊南越者八校尉擊破之。\n會越已破，\n漢八校尉不下，\n即引兵還，\n行誅頭蘭。\n頭蘭，\n常隔滇道者也。\n已平頭蘭，\n遂平南夷為牂柯郡。\n夜郎侯始倚南越，\n南越已滅，\n會還誅反者，\n夜郎遂入朝。\n上以為夜郎王。\n\n南越破後，\n及漢誅且蘭、\n邛君，\n並殺筰侯，\n冉駹皆振恐，\n諸臣置吏。\n乃以邛都為越嶲郡，\n筰都為沈犁郡，\n冉駹為汶山郡，\n廣漢西白馬為武都郡。\n\n上使王然于以越破及誅南夷兵威風喻滇王入朝。\n滇王者，\n其眾數萬人，\n其旁東北有勞浸、\n靡莫，\n皆同姓相扶，\n未肯聽。\n勞浸、\n靡莫數侵犯使者吏卒。\n元封二年，\n天子發巴蜀兵擊滅勞浸、\n靡莫，\n以兵臨滇。\n滇王始首善，\n以故弗誅。\n滇王離難西南夷，\n舉國降，\n諸置吏入朝。\n於是以為益州郡，\n賜滇王王印，\n復長其民。\n\n西南夷君長以百數，\n獨夜郎、\n滇受王印。\n滇小邑，\n最寵焉。\n\n太史公曰：\n楚之先豈有天祿哉？\n在周為文王師，\n封楚。\n及周之衰，\n地稱五千里。\n秦滅諸侯，\n唯楚苗裔尚有滇王。\n漢誅西南夷，\n國多滅矣，\n唯滇復為寵王。\n然南夷之端，\n見枸醬番禺，\n大夏杖、\n邛竹。\n西夷後揃，\n剽分二方，\n卒為七郡。\n\n5.57《司馬相如列傳第五十七》\n\n司馬相如者，\n蜀郡成都人也，\n字長卿。\n少時好讀書，\n學擊劍，\n故其親名之曰犬子。\n相如既學，\n慕藺相如之為人，\n更名相如。\n以貲為郎，\n事孝景帝，\n為武騎常侍，\n非其好也。\n會景帝不好辭賦，\n是時梁孝王來朝，\n從游說之士齊人鄒陽、\n淮陰枚乘、\n吳莊忌夫子之徒，\n相如見而說之，\n因病免，\n客游梁。\n梁孝王令與諸生同舍，\n相如得與諸生游士居數歲，\n乃著《子虛之賦》。\n\n會梁孝王卒，\n相如歸，\n而家貧，\n無以自業。\n素與臨邛令王吉相善，\n吉曰︰\n「長卿久宦遊不遂，\n而來過我。」\n於是相如往，\n舍都亭。\n臨邛令繆為恭敬，\n日往朝相如。\n相如初尚見之，\n後稱病，\n使從者謝吉，\n吉愈益謹肅。\n臨邛中多富人，\n而卓王孫家僮八百人，\n程鄭亦數百人，\n二人乃相謂曰︰\n「令有貴客，\n為具召之。」\n并召令。\n令既至，\n卓氏客以百數。\n至日中，\n謁司馬長卿，\n長卿謝病不能往，\n臨邛令不敢嘗食，\n自往迎相如。\n相如不得已，\n彊往，\n一坐盡傾。\n酒酣，\n臨邛令前奏琴曰︰\n「竊聞長卿好之，\n願以自娛。」\n相如辭謝，\n為鼓一再行。\n是時卓王孫有女文君新寡，\n好音，\n故相如繆與令相重，\n而以琴心挑之。\n相如之臨邛，\n從車騎，\n雍容閒雅甚都；\n及飲卓氏，\n弄琴，\n文君竊從戶窺之，\n心悅而好之，\n恐不得當也。\n既罷，\n相如乃使人重賜文君侍者通殷勤。\n文君夜亡奔相如，\n相如乃與馳歸成都。\n家居徒四壁立。\n卓王孫大怒曰︰\n「女至不材，\n我不忍殺，\n不分一錢也。」\n人或謂王孫，\n王孫終不聽。\n文君久之不樂，\n曰︰\n「長卿第俱如臨邛，\n從昆弟假貸猶足為生，\n何至自苦如此！」\n相如與俱之臨邛，\n盡賣其車騎，\n買一酒舍酤酒，\n而令文君當鑪。\n相如身自著犢鼻褌，\n與保庸雜作，\n滌器於市中。\n卓王孫聞而恥之，\n為杜門不出。\n昆弟諸公更謂王孫曰︰\n「有一男兩女，\n所不足者非財也。\n今文君已失身於司馬長卿，\n長卿故倦游，\n雖貧，\n其人材足依也，\n且又令客，\n獨柰何相辱如此！」\n卓王孫不得已，\n分予文君僮百人，\n錢百萬，\n及其嫁時衣被財物。\n文君乃與相如歸成都，\n買田宅，\n為富人。\n\n居久之，\n蜀人楊得意為狗監，\n侍上。\n上讀《子虛賦》而善之，\n曰︰\n「朕獨不得與此人同時哉！」\n得意曰︰\n「臣邑人司馬相如自言為此賦。」\n上驚，\n乃召問相如。\n相如曰︰\n「有是。\n然此乃諸侯之事，\n未足觀也。\n請為天子游獵賦，\n賦成奏之。」\n上許，\n令尚書給筆札。\n相如以\n「子虛」，\n虛言也，\n為楚稱；\n「烏有先生」\n者，烏有此事也，\n為齊難；\n「無是公」\n者，無是人也，\n明天子之義。\n故空藉此三人為辭，\n以推天子諸侯之苑囿。\n其卒章歸之於節儉，\n因以風諫。\n奏之天子，\n天子大說。\n其辭曰：\n\n楚使子虛使於齊，\n齊王悉發境內之士，\n備車騎之眾，\n與使者出田。\n田罷，\n子虛過詫烏有先生，\n而無是公在焉。\n坐定，\n烏有先生問曰︰\n「今日田樂乎？」\n子虛曰︰\n「樂。」\n「獲多乎？」\n曰︰\n「少。」\n「然則何樂？」\n曰︰\n「僕樂齊王之欲夸僕以車騎之眾，\n而僕對以雲夢之事也。」\n曰︰\n「可得聞乎？」\n\n子虛曰︰\n「可。\n王駕車千乘，\n選徒萬騎，\n田於海濱。\n列卒滿澤，\n罘罔彌山，\n揜兔轔鹿，\n射麋腳麟。\n鶩於鹽浦，\n割鮮染輪。\n射中獲多，\n矜而自功。\n顧謂僕曰︰\n『楚亦有平原廣澤游獵之地饒樂若此者乎？\n楚王之獵何與寡人？』\n僕下車對曰︰\n『臣，\n楚國之鄙人也，\n幸得宿衛十有餘年，\n時從出游，\n游於後園，\n覽於有無，\n然猶未能徧覩也，\n又惡足以言其外澤者乎！』\n齊王曰︰\n『雖然，\n略以子之所聞見而言之。』\n\n「僕對曰︰\n『唯唯。\n臣聞楚有七澤，\n嘗見其一，\n未覩其餘也。\n臣之所見，\n蓋特其小小者耳，\n名曰雲夢。\n雲夢者，\n方九百里，\n其中有山焉。\n其山則盤紆岪鬱，\n隆崇嵂崒；\n岑巖參差，\n日月蔽虧；\n交錯糾紛，\n上干青雲；\n罷池陂陁，\n下屬江河。\n其土則丹青赭堊，\n雌黃白坿，\n錫碧金銀，\n眾色炫燿，\n照爛龍鱗。\n其石則赤玉玫瑰，\n琳珉琨珸，\n瑊𤨙玄厲，\n碝石武夫。\n其東則有蕙圃衡蘭，\n芷若射干，\n穹窮昌蒲，\n江離麋蕪，\n諸蔗猼且。\n其南則有平原廣澤，\n登降陁靡，\n案衍壇曼，\n緣以大江，\n限以巫山。\n其高燥則生葴䔮苞荔，\n薛莎青薠。\n其卑溼則生藏莨蒹葭，\n東薔雕胡，\n蓮藕菰蘆，\n菴䕡軒芋，\n眾物居之，\n不可勝圖。\n其西則有湧泉清池，\n激水推移；\n外發芙蓉蔆華，\n內隱鉅石白沙。\n其中則有神龜蛟鼉，\n瑇瑁鱉黿。\n其北則有陰林巨樹，\n楩枏豫章，\n桂椒木蘭，\n蘖離朱楊，\n樝梨梬栗，\n橘柚芬芳。\n其上則有赤猨蠷蝚，\n鵷鶵孔鸞，\n騰遠射干。\n其下則有白虎玄豹，\n蟃蜒貙豻，\n兕象野犀，\n窮奇獌狿。\n\n「『於是乃使專諸之倫，\n手格此獸。\n楚王乃駕馴駁之駟，\n乘雕玉之輿，\n靡魚須之橈旃，\n曳明月之珠旗，\n建干將之雄戟，\n左烏嗥之雕弓，\n右夏服之勁箭：\n陽子驂乘，\n纖阿為御；\n案節未舒，\n即陵狡獸，\n轔邛邛，\n蹴距虛，\n軼野馬而轊騊駼，\n乘遺風而射游騏；\n鯈眒淒浰，\n靁動熛至，\n星流霆擊，\n弓不虛發，\n中必決眥，\n洞胸達腋，\n絕乎心繫，\n獲若雨獸，\n揜草蔽地。\n於是楚王乃弭節裴回，\n翱翔容與，\n覽乎陰林，\n觀壯士之暴怒，\n與猛獸之恐懼，\n徼谻受詘，\n殫睹眾物之變態。\n\n「『於是鄭女曼姬，\n被阿錫，\n揄紵縞，\n襍纖羅，\n垂霧縠；\n襞積褰縐，\n紆徐委曲，\n鬱橈谿谷；\n衯衯裶裶，\n揚袘卹削，\n蜚纖垂髾；\n扶與猗靡，\n噏呷萃蔡，\n下摩蘭蕙，\n上拂羽蓋，\n錯翡翠之威蕤，\n繆繞玉綏；\n縹乎忽忽，\n若神仙之仿佛。\n\n「『於是乃相與獠於蕙圃，\n媻珊勃窣上金隄，\n揜翡翠，\n射鵕鸃，\n微矰出，\n孅繳施，\n弋白鵠，\n連駕鵝，\n雙鶬下，\n玄鶴加。\n怠而後發，\n游於清池；\n浮文鷁，\n揚桂枻，\n張翠帷，\n建羽蓋，\n罔瑇瑁，\n釣紫貝；\n摐金鼓，\n吹鳴籟，\n榜人歌，\n聲流喝，\n水蟲駭，\n波鴻沸，\n涌泉起，\n奔揚會，\n礧石相擊，\n硠硠礚礚，\n若靁霆之聲，\n聞乎數百里之外。\n\n「『將息獠者，\n擊靈鼓，\n起烽燧，\n車案行，\n騎就隊，\n纚乎淫淫，\n班乎裔裔。\n於是楚王乃登陽雲之臺，\n泊乎無為，\n澹乎自持，\n勺藥之和具而後御之。\n不若大王終日馳騁而不下輿，\n脟割輪淬，\n自以為娛。\n臣竊觀之，\n齊殆不如。』\n於是王默然無以應僕也。」\n\n烏有先生曰︰\n「是何言之過也！\n足下不遠千里，\n來況齊國，\n王悉發境內之士，\n而備車騎之眾，\n以出田，\n乃欲勠力致獲，\n以娛左右也，\n何名為夸哉！\n問楚地之有無者，\n願聞大國之風烈，\n先生之餘論也。\n今足下不稱楚王之德厚，\n而盛推雲夢以為高，\n奢言淫樂而顯侈靡，\n竊為足下不取也。\n必若所言，\n固非楚國之美也。\n有而言之，\n是章君之惡；\n無而言之，\n是害足下之信。\n章君之惡而傷私義，\n二者無一可，\n而先生行之，\n必且輕於齊而累於楚矣。\n且齊東陼巨海，\n南有琅邪，\n觀乎成山，\n射乎之罘，\n浮勃澥，\n游孟諸，\n邪與肅慎為鄰，\n右以湯谷為界，\n秋田乎青丘，\n傍偟乎海外，\n吞若雲夢者八九，\n其於胸中曾不蔕芥。\n若乃俶儻瑰偉，\n異方殊類，\n珍怪鳥獸，\n萬端鱗萃，\n充仞其中者，\n不可勝記，\n禹不能名，\n契不能計。\n然在諸侯之位，\n不敢言游戲之樂，\n苑囿之大；\n先生又見客，\n是以王辭而不復，\n何為無用應哉！」\n\n無是公听然而笑曰︰\n「楚則失矣，\n齊亦未為得也。\n夫使諸侯納貢者，\n非為財幣，\n所以述職也；\n封疆畫界者，\n非為守禦，\n所以禁淫也。\n今齊列為東藩，\n而外私肅慎，\n損國踰限，\n越海而田，\n其於義故未可也。\n且二君之論，\n不務明君臣之義而正諸侯之禮，\n徒事爭游獵之樂，\n苑囿之大，\n欲以奢侈相勝，\n荒淫相越，\n此不可以揚名發譽，\n而適足以貶君自損也。\n且夫齊楚之事又焉足道邪！\n君未睹夫巨麗也，\n獨不聞天子之上林乎？\n\n「左蒼梧，\n右西極，\n丹水更其南，\n紫淵徑其北；\n終始霸滻，\n出入涇渭；\n酆鄗潦潏，\n紆餘委蛇，\n經營乎其內。\n蕩蕩兮八川分流，\n相背而異態。\n東西南北，\n馳騖往來，\n出乎椒丘之闕，\n行乎淵淤之浦，\n徑乎桂林之中，\n過乎泱莽之野。\n汩乎渾流，\n順阿而下，\n赴隘陝之口。\n觸穹石，\n激堆埼，\n沸乎暴怒，\n洶涌滂㵒，\n湢測泌瀄，\n橫流逆折，\n轉騰潎洌，\n澎濞沆瀣，\n穹隆雲撓，\n蜿灗膠戾，\n踰波趨浥，\n莅莅下瀨，\n批壧衝壅，\n犇揚滯沛，\n臨坻注壑，\n瀺灂霣墜，\n湛湛隱隱，\n砰磅訇瓂，\n潏潏淈淈，\n湁潗鼎沸，\n馳波跳沬，\n汩㴔漂疾，\n悠遠長懷，\n寂漻無聲，\n肆乎永歸。\n然後灝溔潢漾，\n安翔徐徊，\n翯乎滈滈，\n東注大湖，\n衍溢陂池。\n於是乎蛟龍赤螭，\n䱍䲛螹離，\n鰅鱅鰬魠，\n禺禺鱋魶，\n揵鰭擢尾，\n振鱗奮翼，\n潛處于深巖；\n魚鱉讙聲，\n萬物眾夥，\n明月珠子，\n玓瓅江靡，\n蜀石黃碝，\n水玉磊砢，\n磷磷爛爛，\n采色澔旰，\n叢積乎其中。\n鴻鵠鷫鴇，\n鴚鵝鸀鳿，\n鵁𪂴䴋目，\n煩鶩鷛𪆂，𪇅\n鴜鵁鸕，\n群浮乎其上。\n汎淫泛濫，\n隨風澹淡，\n與波搖蕩，\n掩薄草渚，\n唼喋菁藻，\n咀嚼蓤藕。\n\n「於是乎崇山巃嵷，\n崔巍嵯峨，\n深林鉅木，\n嶄巖嵾嵯，\n九嵕、\n巀嶭，\n南山峨峨，\n巖陁甗錡，\n嶊崣崛崎，\n振谿通谷，\n蹇產溝瀆，\n谽呀豁閜，\n阜陵別島，\n崴磈嵔瘣，\n丘虛崛𡾋，\n隱轔鬱𡾋，\n登降施靡，\n陂池貏豸，\n沇溶淫鬻，\n散渙夷陸，\n亭皋千里，\n靡不被築。\n掩以綠蕙，\n被以江離，\n糅以蘪蕪，\n雜以流夷。\n尃結縷，\n欑戾莎，\n揭車衡蘭，\n槀本射干，\n茈薑蘘荷，\n葴橙若蓀，\n鮮枝黃礫，\n蔣芧青薠，\n布濩閎澤，\n延曼太原，\n麗靡廣衍，\n應風披靡，\n吐芳揚烈，\n郁郁斐斐，\n眾香發越，\n肸蠁布寫，\n䁆瞹苾勃。\n\n「於是乎周覽泛觀，\n瞋盼軋沕，\n芒芒恍忽，\n視之無端，\n察之無崖。\n日出東沼，\n入於西陂。\n其南則隆冬生長，\n踊水躍波；\n獸則𤛑旄獏犛，\n沈牛麈麋，\n赤首圜題，\n窮奇象犀。\n其北則盛夏含凍裂地，\n涉冰揭河，\n獸則麒麟角𧤗，\n騊駼橐駞，\n蛩蛩驒騱，\n駃騠驢騾。\n\n「於是乎離宮別館，\n彌山跨谷，\n高廊四注，\n重坐曲閣，\n華榱璧璫，\n輦道纚屬，\n步櫩周流，\n長途中宿。\n夷嵕築堂，\n纍臺增成，\n巖穾洞房，\n俛杳眇而無見，\n仰攀橑而捫天，\n奔星更於閨闥，\n宛虹拖於楯軒。\n青虯蚴蟉於東箱，\n象輿婉蟬於西清，\n靈圉燕於閒觀，\n偓佺之倫暴於南榮，\n醴泉涌於清室，\n通川過乎中庭。\n槃石裖崖，\n嶔巖倚傾，\n嵯峨磼礏，\n刻削崢嶸，\n玫瑰碧琳，\n珊瑚叢生，\n珉玉旁唐，\n璸斒文鱗，\n赤瑕駁犖，\n雜臿其閒，\n垂綏琬琰，\n和氏出焉。\n\n「於是乎盧橘夏孰，\n黃甘橙楱，\n枇杷橪柿，\n椁柰厚朴，\n梬棗楊梅，\n櫻桃蒲陶，\n隱夫鬱棣，\n榙椽荔枝，\n羅乎後宮，\n列乎北園。\n貤丘陵，\n下平原，\n揚翠葉，\n杌紫莖，\n發紅華，\n秀朱榮，\n煌煌扈扈，\n照曜鉅野。\n沙棠櫟櫧，\n華氾枰櫨，\n留落胥餘，\n仁頻并閭，\n欃檀木蘭，\n豫章女貞，\n長千仞，\n大連抱，\n夸條直暢，\n實葉葰茂，\n攢立叢倚，\n連卷累佹，\n崔錯癹骫，\n阬衡閭砢，\n垂條扶於，\n落英幡纚，\n紛容蕭蔘，\n旖旎從風，\n瀏莅芔吸，\n蓋象金石之聲，\n管籥之音。\n柴池茈虒，\n旋環後宮，\n雜遝累輯，\n被山緣谷，\n循阪下隰，\n視之無端，\n究之無窮。\n\n「於是玄猨素雌，\n蜼玃飛鸓，\n蛭蜩蠷蝚，\n螹胡豰蛫，\n棲息乎其閒；\n長嘯哀鳴，\n翩幡互經，\n夭蟜枝格，\n偃蹇杪顛。\n於是乎隃絕梁，\n騰殊榛，\n捷垂條，\n踔稀閒，\n牢落陸離，\n爛曼遠遷。\n\n「若此輩者，\n數千百處。\n嬉游往來，\n宮宿館舍，\n庖廚不徙，\n後宮不移，\n百官備具。\n\n「於是乎背秋涉冬，\n天子校獵。\n乘鏤象，\n六玉虯，\n拖蜺旌，\n靡雲旗，\n前皮軒，\n後道游；\n孫叔奉轡，\n衛公驂乘，\n扈從橫行，\n出乎四校之中。\n鼓嚴簿，\n縱獠者，\n江河為阹，\n泰山為櫓，\n車騎靁起，\n隱天動地，\n先後陸離，\n離散別追，\n淫淫裔裔，\n緣陵流澤，\n雲布雨施。\n\n「生貔豹，\n搏豺狼，\n手熊羆，\n足野羊，\n蒙鶡蘇，\n絝白虎，\n被豳文，\n跨野馬。\n陵三嵕之危，\n下磧歷之坻，\n俓陖赴險，\n越壑厲水。\n推蜚廉，\n弄解豸，\n格瑕蛤，\n鋌猛氏，\n罥騕褭，\n射封豕。\n箭不苟害，\n解脰陷腦；\n弓不虛發，\n應聲而倒。\n於是乎乘輿彌節裴回，\n翱翔往來，\n睨部曲之進退，\n覽將率之變態。\n然後浸潭促節，\n儵敻遠去，\n流離輕禽，\n蹴履狡獸，\n轊白鹿，\n捷狡兔，\n軼赤電，\n遺光燿，\n追怪物，\n出宇宙，\n彎繁弱，\n滿白羽，\n射游梟，\n櫟蜚虡，\n擇肉後發，\n先中命處，\n弦矢分，\n藝殪仆。\n\n「然後揚節而上浮，\n陵驚風，\n歷駭飆，\n乘虛無，\n與神俱，\n轔玄鶴，\n亂昆雞，\n遒孔鸞，\n促鵔鸃，\n拂鷖鳥，\n捎鳳皇，\n捷鴛雛，\n掩焦明。\n\n「道盡塗殫，\n迴車而還。\n招搖乎襄羊，\n降集乎北紘，\n率乎直指，\n闇乎反鄉。\n蹶石關，\n歷封巒，\n過䧴鵲，\n望露寒，\n下棠梨，\n息宜春，\n西馳宣曲，\n濯鷁牛首，\n登龍臺，\n掩細柳，\n觀士大夫之勤略，\n鈞獠者之所得獲。\n徒車之所轔轢，\n乘騎之所蹂若，\n人民之所蹈𨈁，\n與其窮極倦谻，\n驚憚慴伏，\n不被創刃而死者，\n佗佗籍籍，\n填阬滿谷，\n揜平彌澤。\n\n「於是乎游戲懈怠，\n置酒乎昊天之臺，\n張樂乎轇輵之宇，\n撞千石之鐘，\n立萬石之鉅；\n建翠華之旗，\n樹靈鼉之鼓。\n奏陶唐氏之舞，\n聽葛天氏之歌，\n千人唱，\n萬人和，\n山陵為之震動，\n川谷為之蕩波。\n巴俞宋蔡，\n淮南于遮，\n文成顛歌，\n族舉遞奏，\n金鼓迭起，\n鏗鎗鐺䶀，\n洞心駭耳。\n荊吳鄭衛之聲，\n《韶》《濩》《武》《象》之樂，\n陰淫案衍之音，\n鄢郢繽紛，\n《激楚》結風，\n俳優侏儒，\n狄鞮之倡，\n所以娛耳目而樂心意者，\n麗靡爛漫於前，\n靡曼美色於後。\n\n「若夫青琴宓妃之徒，\n絕殊離俗，\n姣冶嫺都，\n靚莊刻飭，\n便嬛綽約，\n柔橈嬛嬛，\n嫵媚㚩嫋；\n抴獨繭之褕袘，\n眇閻易以戌削，\n媥姺徶󰁹，\n與世殊服；\n芬香漚鬱，\n酷烈淑郁；\n晧齒粲爛，\n宜笑旳皪；\n長眉連娟，\n微睇緜藐；\n色授魂與，\n心愉於側。\n\n「於是酒中樂酣，\n天子芒然而思，\n似若有亡。\n曰︰\n『嗟乎，\n此泰奢侈！\n朕以覽聽餘閒，\n無事棄日，\n順天道以殺伐，\n時休息於此，\n恐後世靡麗，\n遂往而不反，\n非所以為繼嗣創業垂統也。』\n於是乃解酒罷獵，\n而命有司曰︰\n『地可以墾辟，\n悉為農郊，\n以贍萌隸；\n隤牆填塹，\n使山澤之民得至焉。\n實陂池而勿禁，\n虛宮觀而勿仞。\n發倉廩以振貧窮，\n補不足，\n恤鰥寡，\n存孤獨。\n出德號，\n省刑罰，\n改制度，\n易服色，\n更正朔，\n與天下為始。』\n\n「於是歷吉日以齊戒，\n襲朝衣，\n乘法駕，\n建華旗，\n鳴玉鸞，\n游乎《六藝》之囿，\n騖乎仁義之塗，\n覽觀《春秋》之林，\n射《貍首》，\n兼《騶虞》，\n戈玄鶴，\n建干戚，\n載雲䍐，\n揜群《雅》，\n悲《伐檀》，\n樂《樂胥》，\n修容乎《禮》園，\n翱翔乎《書》圃，\n述《易》道，\n放怪獸，\n登明堂，\n坐清廟，\n恣群臣，\n奏得失，\n四海之內，\n靡不受獲。\n於斯之時，\n天下大說，\n嚮風而聽，\n隨流而化，\n喟然興道而遷義，\n刑錯而不用，\n德隆乎三皇，\n功羡於五帝。\n若此，\n故獵乃可喜也。\n\n「若夫終日暴露馳騁，\n勞神苦形，\n罷車馬之用，\n抏士卒之精，\n費府庫之財，\n而無德厚之恩，\n務在獨樂，\n不顧眾庶，\n忘國家之政，\n而貪雉兔之獲，\n則仁者不由也。\n從此觀之，\n齊楚之事，\n豈不哀哉！\n地方不過千里，\n而囿居九百，\n是草木不得墾辟，\n而民無所食也。\n夫以諸侯之細，\n而樂萬乘之所侈，\n僕恐百姓之被其尤也。」\n\n於是二子愀然改容，\n超若自失，\n逡巡避席曰︰\n「鄙人固陋，\n不知忌諱，\n乃今日見教，\n謹聞命矣。」\n\n賦奏，\n天子以為郎。\n無是公言天子上林廣大，\n山谷水泉萬物，\n及子虛言楚雲夢所有甚眾，\n侈靡過其實，\n且非義理所尚，\n故刪取其要，\n歸正道而論之。\n\n相如為郎數歲，\n會唐蒙使略通夜郎西僰中，\n發巴蜀吏卒千人，\n郡又多為發轉漕萬餘人，\n用興法誅其渠帥，\n巴蜀民大驚恐。\n上聞之，\n乃使相如責唐蒙，\n因喻告巴蜀民以非上意。\n檄曰：\n\n告巴蜀太守：\n蠻夷自擅不討之日久矣，\n時侵犯邊境，\n勞士大夫。\n陛下即位，\n存撫天下，\n輯安中國。\n然後興師出兵，\n北征匈奴，\n單于怖駭，\n交臂受事，\n詘膝請和。\n康居西域，\n重譯請朝，\n稽首來享。\n移師東指，\n閩越相誅。\n右弔番禺，\n太子入朝。\n南夷之君，\n西僰之長，\n常效貢職，\n不敢怠墮，\n延頸舉踵，\n喁喁然皆爭歸義，\n欲為臣妾，\n道里遼遠，\n山川阻深，\n不能自致。\n夫不順者已誅，\n而為善者未賞，\n故遣中郎將往賓之，\n發巴蜀士民各五百人，\n以奉幣帛，\n衛使者不然，\n靡有兵革之事，\n戰鬭之患。\n今聞其乃發軍興制，\n驚懼子弟，\n憂患長老，\n郡又擅為轉粟運輸，\n皆非陛下之意也。\n當行者或亡逃自賊殺，\n亦非人臣之節也。\n\n夫邊郡之士，\n聞烽舉燧燔，\n皆攝弓而馳，\n荷兵而走，\n流汗相屬，\n唯恐居後，\n觸白刃，\n冒流矢，\n義不反顧，\n計不旋踵，\n人懷怒心，\n如報私讎。\n彼豈樂死惡生，\n非編列之民，\n而與巴蜀異主哉？\n計深慮遠，\n急國家之難，\n而樂盡人臣之道也。\n故有剖符之封，\n析珪而爵，\n位為通侯，\n居列東第，\n終則遺顯號於後世，\n傳土地於子孫，\n行事甚忠敬，\n居位甚安佚，\n名聲施於無窮，\n功烈著而不滅。\n是以賢人君子，\n肝腦塗中原，\n膏液潤野草而不辭也。\n今奉幣役至南夷，\n即自賊殺，\n或亡逃抵誅，\n身死無名，\n謚為至愚，\n恥及父母，\n為天下笑。\n人之度量相越，\n豈不遠哉！\n然此非獨行者之罪也，\n父兄之教不先，\n子弟之率不謹也；\n寡廉鮮恥，\n而俗不長厚也。\n其被刑戮，\n不亦宜乎！\n\n陛下患使者有司之若彼，\n悼不肖愚民之如此，\n故遣信使曉喻百姓以發卒之事，\n因數之以不忠死亡之罪，\n讓三老孝弟以不教誨之過。\n方今田時，\n重煩百姓，\n已親見近縣，\n恐遠所谿谷山澤之民不徧聞，\n檄到，\n亟下縣道，\n使咸知陛下之意，\n唯毋忽也。\n\n相如還報。\n唐蒙已略通夜郎，\n因通西南夷道，\n發巴、\n蜀、廣漢卒，\n作者數萬人。\n治道二歲，\n道不成，\n士卒多物故，\n費以巨萬計。\n蜀民及漢用事者多言其不便。\n是時邛筰之君長聞南夷與漢通，\n得賞賜多，\n多欲願為內臣妾，\n請吏，\n比南夷。\n天子問相如，\n相如曰︰\n「邛、\n筰、冉、\n駹者近蜀，\n道亦易通，\n秦時嘗通為郡縣，\n至漢興而罷。\n今誠復通，\n為置郡縣，\n愈於南夷。」\n天子以為然，\n乃拜相如為中郎將，\n建節往使。\n副使王然于、\n壺充國、\n呂越人馳四乘之傳，\n因巴蜀吏幣物以賂西夷。\n至蜀，\n蜀太守以下郊迎，\n縣令負弩矢先驅，\n蜀人以為寵。\n於是卓王孫、\n臨邛諸公皆因門下獻牛酒以交驩。\n卓王孫喟然而歎，\n自以得使女尚司馬長卿晚，\n而厚分與其女財，\n與男等同。\n司馬長卿便略定西夷，\n邛、筰、\n冉、駹、\n斯榆之君皆請為內臣。\n除邊關，\n關益斥，\n西至沬、\n若水，\n南至牂柯為徼，\n通零關道，\n橋孫水以通邛都。\n還報天子，\n天子大說。\n\n相如使時，\n蜀長老多言通西南夷不為用，\n唯大臣亦以為然。\n相如欲諫，\n業已建之，\n不敢，\n乃著書，\n籍以蜀父老為辭，\n而己詰難之，\n以風天子，\n且因宣其使指，\n令百姓知天子之意。\n其辭曰︰\n\n漢興七十有八載，\n德茂存乎六世，\n威武紛紜，\n湛恩汪濊，\n群生澍濡，\n洋溢乎方外。\n於是乃命使西征，\n隨流而攘，\n風之所被，\n罔不披靡。\n因朝冉從駹，\n定筰存邛，\n略斯榆，\n舉苞滿，\n結軼還轅，\n東鄉將報，\n至于蜀都。\n\n耆老大夫薦紳先生之徒二十有七人，\n儼然造焉。\n辭畢，\n因進曰︰\n「蓋聞天子之於夷狄也，\n其義羈縻勿絕而已。\n今罷三郡之士，\n通夜郎之塗，\n三年於茲，\n而功不竟，\n士卒勞倦，\n萬民不贍，\n今又接以西夷，\n百姓力屈，\n恐不能卒業，\n此亦使者之累也，\n竊為左右患之。\n且夫邛、\n筰、西僰之與中國並也，\n歷年茲多，\n不可記已。\n仁者不以德來，\n彊者不以力并，\n意者其殆不可乎！\n今割齊民以附夷狄，\n弊所恃以事無用，\n鄙人固陋，\n不識所謂。」\n\n使者曰︰\n「烏謂此邪？\n必若所云，\n則是蜀不變服而巴不化俗也。\n余尚惡聞若說。\n然斯事體大，\n固非觀者之所覯也。\n余之行急，\n其詳不可得聞已，\n請為大夫粗陳其略。\n\n「蓋世必有非常之人，\n然後有非常之事；\n有非常之事，\n然後有非常之功。\n非常者，\n固常人之所異也。\n故曰非常之原，\n黎民懼焉；\n及臻厥成，\n天下晏如也。\n\n「昔者鴻水浡出，\n氾濫衍溢，\n民人登降移徙，\n陭䧢而不安。\n夏后氏戚之，\n乃堙鴻水，\n決江疏河，\n漉沈贍菑，\n東歸之於海，\n而天下永寧。\n當斯之勤，\n豈唯民哉。\n心煩於慮而身親其勞，\n躬胝無胈，\n膚不生毛。\n故休烈顯乎無窮，\n聲稱浹乎于茲。\n\n「且夫賢君之踐位也。\n豈特委瑣握𪘏，\n拘文牽俗，\n循誦習傳，\n當世取說云爾哉！\n必將崇論閎議，\n創業垂統，\n為萬世規。\n故馳騖乎兼容并包，\n而勤思乎參天貳地。\n且《詩》不云乎︰\n『普天之下，\n莫非王土；\n率土之濱，\n莫非王臣。』\n是以六合之內，\n八方之外，\n浸潯衍溢，\n懷生之物有不浸潤於澤者，\n賢君恥之。\n今封疆之內，\n冠帶之倫，\n咸獲嘉祉，\n靡有闕遺矣。\n而夷狄殊俗之國，\n遼絕異黨之地，\n舟輿不通，\n人迹罕至，\n政教未加，\n流風猶微。\n內之則犯義侵禮於邊境，\n外之則邪行橫作，\n放弒其上。\n君臣易位，\n尊卑失序，\n父兄不辜，\n幼孤為奴，\n係纍號泣，\n內嚮而怨，\n曰\n『蓋聞中國有至仁焉，\n德洋而恩普，\n物靡不得其所，\n今獨曷為遺己』。\n舉踵思慕，\n若枯旱之望雨。\n盭夫為之垂涕，\n況乎上聖，\n又惡能已？\n故北出師以討彊胡，\n南馳使以誚勁越。\n四面風德，\n二方之君鱗集仰流，\n願得受號者以億計。\n故乃關沬、\n若，徼牂柯，\n鏤零山，\n梁孫原。\n創道德之塗，\n垂仁義之統。\n將博恩廣施，\n遠撫長駕，\n使疏逖不閉，\n阻深闇昧得耀乎光明，\n以偃甲兵於此，\n而息誅伐於彼。\n遐邇一體，\n中外提福，\n不亦康乎？\n夫拯民於沈溺，\n奉至尊之休德，\n反衰世之陵遲，\n繼周氏之絕業，\n斯乃天子之急務也。\n百姓雖勞，\n又惡可以已哉？\n\n「且夫王事固未有不始於憂勤，\n而終於佚樂者也。\n然則受命之符，\n合在於此矣。\n方將增泰山之封，\n加梁父之事，\n鳴和鸞，\n揚樂頌，\n上咸五，\n下登三。\n觀者未睹指，\n聽者未聞音，\n猶鷦明已翔乎寥廓，\n而羅者猶視乎藪澤。\n悲夫！」\n\n於是諸大夫芒然喪其所懷來而失厥所以進，\n喟然並稱曰︰\n「允哉漢德，\n此鄙人之所願聞也。\n百姓雖怠，\n請以身先之。」\n敞罔靡徙，\n因遷延而辭避。\n\n其後人有上書言相如使時受金，\n失官。\n居歲餘，\n復召為郎。\n\n相如口吃而善著書。\n常有消渴疾。\n與卓氏婚，\n饒於財。\n其進仕宦，\n未嘗肯與公卿國家之事，\n稱病閒居，\n不慕官爵。\n常從上至長楊獵，\n是時天子方好自擊熊彘，\n馳逐野獸，\n相如上疏諫之。\n其辭曰：\n\n臣聞物有同類而殊能者，\n故力稱烏獲，\n捷言慶忌，\n勇期賁、\n育。臣之愚，\n竊以為人誠有之，\n獸亦宜然。\n今陛下好陵阻險，\n射猛獸，\n卒然遇軼材之獸，\n駭不存之地，\n犯屬車之清塵，\n輿不及還轅，\n人不暇施巧，\n雖有烏獲、\n逢蒙之伎，\n力不得用，\n枯木朽株盡為害矣。\n是胡越起於轂下，\n而羌夷接軫也，\n豈不殆哉！\n雖萬全無患，\n然本非天子之所宜近也。\n\n且夫清道而後行，\n中路而後馳，\n猶時有銜橛之變，\n而況涉乎蓬蒿，\n馳乎丘墳，\n前有利獸之樂而內無存變之意，\n其為禍也不亦難矣！\n夫輕萬乘之重不以為安，\n而樂出於萬有一危之塗以為娛，\n臣竊為陛下不取也。\n\n蓋明者遠見於未萌而智者避危於無形，\n禍固多藏於隱微而發於人之所忽者也。\n故鄙諺曰\n「家累千金，\n坐不垂堂」。\n此言雖小，\n可以喻大。\n臣願陛下之留意幸察。\n\n上善之。\n還過宜春宮，\n相如奏賦以哀二世行失也。\n其辭曰：\n\n登陂阤之長阪兮，\n坌入曾宮之嵯峨。\n臨曲江之隑州兮，\n望南山之參差。\n巖巖深山之谾谾兮，\n通谷𧯆兮谽谺。\n汩淢嗡習以永逝兮，\n注平皋之廣衍。\n觀眾樹之塕薆兮，\n覽竹木之榛榛。\n東馳土山兮，\n北揭石瀨。\n彌節容與兮，\n歷弔二世。\n持身不謹兮，\n亡國失埶。\n信讒不寤兮，\n宗廟滅絕。\n嗚呼哀哉！\n操行之不得兮，\n墳墓蕪穢而不脩兮，\n魂無歸而不食。\n敻邈絕而不齊兮，\n彌久遠而愈佅。\n精罔閬而飛揚兮，\n拾九天而永逝。\n嗚呼哀哉！\n\n相如拜為孝文園令。\n天子既美子虛之事，\n相如見上好僊道，\n因曰︰\n「上林之事未足美也，\n尚有靡者。\n臣嘗為《大人賦》，\n未就，\n請具而奏之。」\n相如以為列僊之傳居山澤閒，\n形容甚臞，\n此非帝王之僊意也，\n乃遂就《大人賦》。\n其辭曰：\n\n世有大人兮，\n在于中州。\n宅彌萬里兮，\n曾不足以少留。\n悲世俗之迫隘兮，\n朅輕舉而遠遊。\n垂絳幡之素蜺兮，\n載雲氣而上浮。\n建格澤之長竿兮，\n總光耀之采旄。\n垂旬始以為幓兮，\n抴彗星而為髾。\n掉指撟以偃蹇兮，\n又旖旎招搖。\n攬欃槍以為旌兮，\n靡屈虹而為綢。\n紅杳渺以眩湣兮，\n猋風涌而雲浮。\n駕應龍象輿之蠖略逶麗兮，\n驂赤螭青虯之蚴蟉蜿蜒。\n低卬夭蟜据以驕驁兮，\n詘折隆窮蠼以連卷。\n沛艾赳螑仡以佁儗兮，\n放散畔岸驤以孱顏。\n跮踱輵轄容以委麗兮，\n綢繆偃蹇怵㚟以梁倚。\n糾蓼叫奡蹋以艐路兮，\n蔑蒙踊躍騰而狂趡。\n莅颯卉翕熛至電過兮，\n煥然霧除，\n霍然雲消。\n\n邪絕少陽而登太陰兮，\n與真人乎相求。\n互折窈窕以右轉兮，\n橫厲飛泉以正東。\n悉徵靈圉而選之兮，\n部乘眾神於瑤光。\n使五帝先導兮，\n反太一而從陵陽。\n左玄冥而右含靁兮，\n前陸離而後潏湟。\n廝征伯僑而役羨門兮，\n屬岐伯使尚方。\n祝融驚而蹕御兮，\n清雰氣而後行。\n屯余車其萬乘兮，\n綷雲蓋而樹華旗。\n使句芒其將行兮，\n吾欲往乎南嬉。\n\n歷唐堯於崇山兮，\n過虞舜於九疑。\n紛湛湛其差錯兮，\n雜遝膠葛以方馳。\n騷擾衝蓯其相紛挐兮，\n滂濞泱軋灑以林離。\n鑽羅列聚叢以蘢茸兮，\n衍曼流爛壇以陸離。\n徑入靁室之砰磷鬱律兮，\n洞出鬼谷之崛礨嵬䃶。\n徧覽八絃而觀四荒兮，\n朅渡九江而越五河。\n經營炎火而浮弱水兮，\n杭絕浮渚而涉流沙。\n奄息總極氾濫水嬉兮，\n使靈媧鼓瑟而舞馮夷。\n時若薆薆將混濁兮，\n召屏翳誅風伯而刑雨師。\n西望崑崙之軋沕洸忽兮，\n直徑馳乎三危。\n排閶闔而入帝宮兮，\n載玉女而與之歸。\n舒閬風而搖集兮，\n亢烏騰而一止。\n低回陰山翔以紆曲兮，\n吾乃今目睹西王母皬然白首。\n載勝而穴處兮，\n亦幸有三足烏為之使。\n必長生若此而不死兮，\n雖濟萬世不足以喜。\n\n回車朅來兮，\n絕道不周，\n會食幽都。\n呼吸沆瀣兮餐朝霞，\n噍咀芝英兮嘰瓊華。\n嬐侵潯而高縱兮，\n紛鴻涌而上厲。\n貫列缺之倒景兮，\n涉豐隆之滂沛。\n馳游道而脩降兮，\n騖遺霧而遠逝。\n迫區中之隘陝兮，\n舒節出乎北垠。\n遺屯騎於玄闕兮，\n軼先驅於寒門。\n下崢嶸而無地兮，\n上寥廓而無天。\n視眩眠而無見兮，\n聽惝恍而無聞。\n乘虛無而上假兮，\n超無友而獨存。\n\n相如既奏《大人之頌》，\n天子大說，\n飄飄有凌雲之氣，\n似游天地之閒意。\n\n相如既病免，\n家居茂陵。\n天子曰︰\n「司馬相如病甚，\n可往從悉取其書；\n若不然，\n後失之矣。」\n使所忠往，\n而相如已死，\n家無書。\n問其妻，\n對曰︰\n「長卿固未嘗有書也。\n時時著書，\n人又取去，\n即空居。\n長卿未死時，\n為一卷書，\n曰有使者來求書，\n奏之。\n無他書。」\n其遺札書言封禪事，\n奏所忠。\n忠奏其書，\n天子異之。\n其書曰：\n\n伊上古之初肇，\n自昊穹兮生民，\n歷撰列辟，\n以迄于秦。\n率邇者踵武，\n逖聽者風聲。\n紛綸葳蕤，\n堙滅而不稱者，\n不可勝數也。\n續《昭》《夏》，\n崇號謚，\n略可道者七十有二君。\n罔若淑而不昌，\n疇逆天而能存？\n\n軒轅之前，\n遐哉邈乎，\n其詳不可得聞也。\n五三《六經》載籍之傳，\n維見可觀也。\n《書》曰\n「元首明哉，\n股肱良哉」。\n因斯以談，\n君莫盛於唐堯，\n臣莫賢於后稷。\n后稷創業於唐，\n公劉發迹於西戎，\n文王改制，\n爰周郅隆，\n大行越成，\n而後陵夷衰微，\n千載無聲，\n豈不善始善終哉。\n然無異端，\n慎所由於前，\n謹遺教於後耳。\n故軌迹夷易，\n易遵也；\n湛恩濛涌，\n易豐也；\n憲度著明，\n易則也；\n垂統理順，\n易繼也。\n是以業隆於繈褓而崇冠于二后。\n揆厥所元，\n終都攸卒，\n未有殊尤絕迹可考于今者也。\n然猶躡梁父，\n登泰山，\n建顯號，\n施尊名。\n大漢之德，\n逢涌原泉，\n沕潏漫衍，\n旁魄四塞，\n雲尃霧散，\n上暢九垓，\n下沂八埏。\n懷生之類霑濡浸潤，\n協氣橫流，\n武節飄逝，\n邇陝游原，\n迥闊泳沫，\n首惡湮沒，\n闇昧昭晢，\n昆蟲凱澤，\n回首面內。\n然後囿騶虞之珍群，\n徼麋鹿之怪獸，\n䆃一莖六穗於庖，\n犧雙觡共抵之獸，\n獲周餘珍收龜于岐，\n招翠黃乘龍於沼。\n鬼神接靈圉，\n賓於閒館。\n奇物譎詭，\n俶儻窮變。\n欽哉，\n符瑞臻茲，\n猶以為薄，\n不敢道封禪。\n蓋周躍魚隕杭，\n休之以燎，\n微夫斯之為符也，\n以登介丘，\n不亦恧乎！\n進讓之道，\n其何爽與？\n\n於是大司馬進曰︰\n「陛下仁育群生，\n義征不憓，\n諸夏樂貢，\n百蠻執贄，\n德侔往初，\n功無與二，\n休烈浹洽，\n符瑞眾變，\n期應紹至，\n不特創見。\n意者泰山、\n梁父設壇場望幸，\n蓋號以況榮，\n上帝垂恩儲祉，\n將以薦成，\n陛下謙讓而弗發也。\n挈三神之驩，\n缺王道之儀，\n群臣恧焉。\n或謂且天為質闇，\n珍符固不可辭；\n若然辭之，\n是泰山靡記而梁父靡幾也。\n亦各並時而榮，\n咸濟世而屈，\n說者尚何稱於後，\n而云七十二君乎？\n夫修德以錫符，\n奉符以行事，\n不為進越。\n故聖王弗替，\n而修禮地祇，\n謁款天神，\n勒功中獄，\n以彰至尊，\n舒盛德，\n發號榮，\n受厚福，\n以浸黎民也。\n皇皇哉斯事！\n天下之壯觀，\n王者之丕業，\n不可貶也。\n願陛下全之。\n而後因雜薦紳先生之略術，\n使獲燿日月之末光絕炎，\n以展采錯事，\n猶兼正列其義，\n校飭厥文，\n作《春秋》一藝，\n將襲舊六為七，\n攄之無窮，\n俾萬世得激清流，\n揚微波，\n蜚英聲，\n騰茂實。\n前聖之所以永保鴻名而常為稱首者用此，\n宜命掌故悉奏其義而覽焉。」\n\n於是天子沛然改容，\n曰︰\n「愉乎，\n朕其試哉！」\n乃遷思回慮，\n總公卿之議，\n詢封禪之事，\n詩大澤之博，\n廣符瑞之富。\n乃作頌曰：\n\n自我天覆，\n雲之油油。\n甘露時雨，\n厥壤可游。\n滋液滲漉，\n何生不育；\n嘉穀六穗，\n我穡曷蓄。\n\n非唯雨之，\n又潤澤之；\n非唯濡之，\n氾尃濩之。\n萬物熙熙，\n懷而慕思。\n名山顯位，\n望君之來。\n君乎君乎，\n侯不邁哉！\n\n般般之獸，\n樂我君囿；\n白質黑章，\n其儀可喜；\n旼旼睦睦，\n君子之能。\n蓋聞其聲，\n今觀其來。\n厥塗靡蹤，\n天瑞之徵。\n茲亦於舜，\n虞氏以興。\n\n濯濯之麟，\n游彼靈畤。\n孟冬十月，\n君俎郊祀。\n馳我君輿，\n帝以享祉。\n三代之前，\n蓋未嘗有。\n\n宛宛黃龍，\n興德而升；\n采色炫燿，\n熿炳煇煌。\n正陽顯見，\n覺寤黎烝。\n於傳載之，\n云受命所乘。\n\n厥之有章，\n不必諄諄。\n依類託寓，\n諭以封巒。\n\n披藝觀之，\n天人之際已交，\n上下相發允答。\n聖王之德，\n兢兢翼翼也。\n故曰\n「興必慮衰，\n安必思危」。\n是以湯武至尊嚴，\n不失肅祗；\n舜在假典，\n顧省厥遺：\n此之謂也。\n\n司馬相如既卒五歲，\n天子始祭后土。\n八年而遂先禮中嶽，\n封于太山，\n至梁父禪肅然。\n\n相如他所著，\n若《遺平陵侯書》、\n《與五公子相難》、\n《草木書》篇不采，\n采其尤著公卿者云。\n\n太史公曰：\n《春秋》推見至隱，\n《易》本隱之以顯，\n《大雅》言王公大人而德逮黎庶，\n《小雅》譏小己之得失，\n其流及上。\n所以言雖外殊，\n其合德一也。\n相如雖多虛辭濫說，\n然其要歸引之節儉，\n此與《詩》之風諫何異。\n楊雄以為靡麗之賦，\n勸百風一，\n猶馳騁鄭衛之聲，\n曲終而奏雅，\n不已虧乎？\n余采其語可論者著于篇。\n\n5.58《淮南衡山列傳第五十八》\n\n淮南厲王長者，\n高祖少子也，\n其母故趙王張敖美人。\n高祖八年，\n從東垣過趙，\n趙王獻之美人。\n厲王母得幸焉，\n有身。\n趙王敖弗敢內宮，\n為築外宮而舍之。\n及貫高等謀反柏人事發覺，\n并逮治王，\n盡收捕王母兄弟美人，\n繫之河內。\n厲王母亦繫，\n告吏曰︰\n「得幸上，\n有身。」\n吏以聞上，\n上方怒趙王，\n未理厲王母。\n厲王母弟趙兼因辟陽侯言呂后，\n呂后妒，\n弗肯白，\n辟陽侯不彊爭。\n及厲王母已生厲王，\n恚，即自殺。\n吏奉厲王詣上，\n上悔，\n令呂后母之，\n而葬厲王母真定。\n真定，\n厲王母之家在焉，\n父世縣也。\n\n高祖十一年七月，\n淮南王黥布反，\n立子長為淮南王，\n王黥布故地，\n凡四郡。\n上自將兵擊滅布，\n厲王遂即位。\n厲王蚤失母，\n常附呂后，\n孝惠、\n呂后時以故得幸無患害，\n而常心怨辟陽侯，\n弗敢發。\n及孝文帝即位，\n淮南王自以為最親，\n驕蹇，\n數不奉法。\n上以親故，\n常寬赦之。\n三年，\n入朝。\n甚橫。\n從上入苑囿獵，\n與上同車，\n常謂上\n「大兄」。\n厲王有材力，\n力能扛鼎，\n乃往請辟陽侯。\n辟陽侯出見之，\n即自袖鐵椎椎辟陽侯，\n令從者魏敬剄之。\n厲王乃馳走闕下，\n肉袒謝曰︰\n「臣母不當坐趙事，\n其時辟陽侯力能得呂后，\n弗爭，\n罪一也。\n趙王如意子母無罪，\n呂后殺之，\n辟陽侯弗爭，\n罪二也。\n呂后王諸呂，\n欲以危劉氏，\n辟陽侯弗爭，\n罪三也。\n臣謹天下誅賊臣辟陽侯，\n報母之仇，\n謹伏闕下請罪。」\n孝文傷其志，\n為親故，\n弗治，\n赦厲王。\n當是時，\n薄太后及太子諸大臣皆憚厲王，\n厲王以此歸國益驕恣，\n不用漢法，\n出入稱警蹕，\n稱制，\n自為法令，\n擬於天子。\n\n六年，\n令男子但等七十人與棘蒲侯柴武太子奇謀，\n以輂車四十乘反谷口，\n令人使閩越、\n匈奴。\n事覺，\n治之，\n使使召淮南王。\n淮南王至長安。\n\n「丞相臣張倉、\n典客臣馮敬、\n行御史大夫事宗正臣逸、\n廷尉臣賀、\n備盜賊中尉臣福昧死言：\n淮南王長廢先帝法，\n不聽天子詔，\n居處無度，\n為黃屋蓋乘輿，\n出入擬於天子，\n擅為法令，\n不用漢法。\n及所置吏，\n以其郎中春為丞相，\n聚收漢諸侯人及有罪亡者，\n匿與居，\n為治家室，\n賜其財物爵祿田宅，\n爵或至關內侯，\n奉以二千石，\n所不當得，\n欲以有為。\n大夫但、\n士五開章等七十人與棘蒲侯太子奇謀反，\n欲以危宗廟社稷。\n使開章陰告長，\n與謀使閩越及匈奴發其兵。\n開章之淮南見長，\n長數與坐語飲食，\n為家室娶婦，\n以二千石俸奉之。\n開章使人告但，\n已言之王。\n春使使報但等。\n吏覺知，\n使長安尉奇等往捕開章。\n長匿不予，\n與故中尉蕑忌謀，\n殺以閉口。\n為棺椁衣衾，\n葬之肥陵邑，\n謾吏曰\n『不知安在』。\n又詳聚土，\n樹表其上，\n曰\n『開章死，\n埋此下』。\n及長身自賊殺無罪者一人；\n令吏論殺無罪者六人；\n為亡命棄市罪詐捕命者以除罪；\n擅罪人，\n罪人無告劾，\n繫治城旦舂以上十四人；\n赦免罪人，\n死罪十八人，\n城旦舂以下五十八人；\n賜人爵關內侯以下九十四人。\n前日長病，\n陛下憂苦之，\n使使者賜書、\n棗脯。\n長不欲受賜，\n不肯見拜使者。\n南海民處廬江界中者反，\n淮南吏卒擊之。\n陛下以淮南民貧苦，\n遣使者賜長帛五千匹，\n以賜吏卒勞苦者。\n長不欲受賜，\n謾言曰\n『無勞苦者』。\n南海民王織上書獻璧皇帝，\n忌擅燔其書，\n不以聞。\n吏請召治忌，\n長不遣，\n謾言曰\n『忌病』。\n春又請長，\n願入見，\n長怒曰\n『女欲離我自附漢』。\n長當棄市，\n臣請論如法。」\n\n制曰︰\n「朕不忍致法於王，\n其與列侯二千石議。」\n\n「臣倉、\n臣敬、\n臣逸、\n臣福、\n臣賀昧死言：\n臣謹與列侯吏二千石臣嬰等四十三人議，\n皆曰\n『長不奉法度，\n不聽天子詔，\n乃陰聚徒黨及謀反者，\n厚養亡命，\n欲以有為』。\n臣等議論如法。」\n\n制曰︰\n「朕不忍致法於王，\n其赦長死罪，\n廢勿王。」\n\n「臣倉等昧死言：\n長有大死罪，\n陛下不忍致法，\n幸赦，\n廢勿王。\n臣請處蜀郡嚴道邛郵，\n遣其子母從居，\n縣為築蓋家室，\n皆廩食給薪菜鹽豉炊食器席蓐。\n臣等昧死請，\n請布告天下。」\n\n制曰︰\n「計食長給肉日五斤，\n酒二斗。\n令故美人才人得幸者十人從居。\n他可。」\n\n盡誅所與謀者。\n於是乃遣淮南王，\n載以輜車，\n令縣以次傳。\n是時袁盎諫上曰︰\n「上素驕淮南王，\n弗為置嚴傅相，\n以故至此。\n且淮南王為人剛，\n今暴摧折之，\n臣恐卒逢霧露病死，\n陛下為有殺弟之名，\n柰何！」\n上曰︰\n「吾特苦之耳，\n今復之。」\n縣傳淮南王者皆不敢發車封。\n淮南王乃謂侍者曰︰\n「誰謂乃公勇者？\n吾安能勇！\n吾以驕故不聞吾過至此。\n人生一世閒，\n安能邑邑如此！」\n乃不食死。\n至雍，\n雍令發封，\n以死聞。\n上哭甚悲，\n謂袁盎曰︰\n「吾不聽公言，\n卒亡淮南王。」\n盎曰︰\n「不可柰何，\n願陛下自寬。」\n上曰︰\n「為之柰何？」\n盎曰︰\n「獨斬丞相、\n御史以謝天下乃可。」\n上即令丞相、\n御史逮考諸縣傳送淮南王不發封餽侍者，\n皆棄市。\n乃以列侯葬淮南於雍，\n守冢三十戶。\n\n孝文八年，\n上憐淮南王，\n淮南王有子四人，\n皆七八歲，\n乃封子安為阜陵侯，\n子勃為安陽侯，\n子賜為陽周侯，\n子良為東成侯。\n\n孝文十二年，\n民有作歌歌淮南厲王曰︰\n「一尺布，\n尚可縫；\n一斗粟，\n尚可舂。\n兄弟二人不能相容。」\n上聞之，\n乃歎曰︰\n「堯舜放逐骨肉，\n周公殺管蔡，\n天下稱聖。\n何者？\n不以私害公。\n天下豈以我為貪淮南王地邪？」\n乃徙城陽王王淮南故地，\n而追尊謚淮南王為厲王，\n置園復如諸侯儀。\n\n孝文十六年，\n徙淮南王喜復故城陽。\n上憐淮南厲王廢法不軌，\n自使失國蚤死，\n乃立其三子：\n阜陵侯安為淮南王，\n安陽侯勃為衡山王，\n陽周侯賜為廬江王，\n皆復得厲王時地，\n參分之。\n東城侯良前薨，\n無後也。\n\n孝景三年，\n吳楚七國反，\n吳使者至淮南，\n淮南王欲發兵應之。\n其相曰︰\n「大王必欲發兵應吳，\n臣願為將。」\n王乃屬相兵。\n淮南相已將兵，\n因城守，\n不聽王而為漢；\n漢亦使曲城侯將兵救淮南：\n淮南以故得完。\n吳使者至廬江，\n廬江王弗應，\n而往來使越。\n吳使者至衡山，\n衡山王堅守無二心。\n孝景四年，\n吳楚已破，\n衡山王朝，\n上以為貞信，\n乃勞苦之曰︰\n「南方卑溼。」\n徒衡山王王濟北，\n所以襃之。\n及薨，\n遂賜謚為貞王。\n廬江王邊越，\n數使使相交，\n故徙為衡山王，\n王江北。\n淮南王如故。\n\n淮南王安為人好讀書鼓琴，\n不喜弋獵狗馬馳騁，\n亦欲以行陰德拊循百姓，\n流譽天下。\n時時怨望厲王死，\n時欲畔逆，\n未有因也。\n及建元二年，\n淮南王入朝。\n素善武安侯，\n武安侯時為太尉，\n乃逆王霸上，\n與王語曰︰\n「方今上無太子，\n大王親高皇帝孫，\n行仁義，\n天下莫不聞。\n即宮車一日晏駕，\n非大王當誰立者！」\n淮南王大喜，\n厚遺武安侯金財物。\n陰結賓客，\n拊循百姓，\n為畔逆事。\n建元六年，\n彗星見，\n淮南王心怪之。\n或說王曰︰\n「先吳軍起時，\n彗星出長數尺，\n然尚流血千里。\n今彗星長竟天，\n天下兵當大起。」\n王心以為上無太子，\n天下有變，\n諸侯並爭，\n愈益治器械攻戰具，\n積金錢賂遺郡國諸侯游士奇材。\n諸辨士為方略者，\n妄作妖言，\n諂諛王，\n王喜，\n多賜金錢，\n而謀反滋甚。\n\n淮南王有女陵，\n彗，有口辯。\n王愛陵，\n常多予金錢，\n為中詗，\n長安，\n約結上左右。\n元朔三年，\n上賜淮南王几杖，\n不朝。\n淮南王王后荼，\n王愛幸之。\n王后生太子遷，\n遷取王皇太后外孫修成君女為妃。\n王謀為反具，\n畏太子妃知而內泄事，\n乃與太子謀，\n令詐弗愛，\n三月不同席。\n王乃詳為怒太子，\n閉太子使與妃同內三月，\n太子終不近妃。\n妃求去，\n王乃上書謝歸去之。\n王后荼、\n太子遷及女陵得愛幸王，\n擅國權，\n侵奪民田宅，\n妄致繫人。\n\n元朔五年，\n太子學用劍，\n自以為人莫及，\n聞郎中靁被巧，\n乃召與戲。\n被一再辭讓，\n誤中太子。\n太子怒，\n被恐。\n此時有欲從軍者輒詣京師，\n被即願奮擊匈奴。\n太子遷數惡被於王，\n王使郎中令斥免，\n欲以禁後，\n被遂亡至長安，\n上書自明。\n詔下其事廷尉、\n河南。\n河南治，\n逮淮南太子，\n王、王后計欲無遣太子，\n遂發兵反，\n計猶豫，\n十餘日未定。\n會有詔，\n即訊太子。\n當是時，\n淮南相怒壽春丞留太子逮不遣，\n劾不敬。\n王以請相，\n相弗聽。\n王使人上書告相，\n事下廷尉治。\n蹤跡連王，\n王使人候伺漢公卿，\n公卿請逮捕治王。\n王恐事發，\n太子遷謀曰︰\n「漢使即逮王，\n王令人衣衛士衣，\n持戟居庭中，\n王旁有非是，\n則刺殺之，\n臣亦使人刺殺淮南中尉，\n乃舉兵，\n未晚。」\n是時上不許公卿請，\n而遣漢中尉宏即訊驗王。\n王聞漢使來，\n即如太子謀計。\n漢中尉至，\n王視其顏色和，\n訊王以斥靁被事耳，\n王自度無何，\n不發。\n中尉還，\n以聞。\n公卿治者曰︰\n「淮南王安擁閼奮擊匈奴者靁被等，\n廢格明詔，\n當棄市。」\n詔弗許。\n公卿請廢勿王，\n詔弗許。\n公卿請削五縣，\n詔削二縣。\n使中尉宏赦淮南王罪，\n罰以削地。\n中尉入淮南界，\n宣言赦王。\n王初聞漢公卿請誅之，\n未知得削地，\n聞漢使來，\n恐其捕之，\n乃與太子謀刺之如前計。\n及中尉至，\n即賀王，\n王以故不發。\n其後自傷曰︰\n「吾行仁義見削，\n甚恥之。」\n然淮南王削地之後，\n其為反謀益甚。\n諸使道從長安來，\n為妄妖言，\n言上無男，\n漢不治，\n即喜；\n即言漢廷治，\n有男，\n王怒，\n以為妄言，\n非也。\n\n王日夜與伍被、\n左吳等案輿地圖，\n部署兵所從入。\n王曰︰\n「上無太子，\n宮車即晏駕，\n廷臣必徵膠東王，\n不即常山王，\n諸侯並爭，\n吾可以無備乎！\n且吾高祖孫，\n親行仁義，\n陛下遇我厚，\n吾能忍之；\n萬世之後，\n吾寧能北面臣事豎子乎！」\n\n王坐東宮，\n召伍被與謀，\n曰︰\n「將軍上。」\n被悵然曰︰\n「上寬赦大王，\n王復安得此亡國之語乎！\n臣聞子胥諫吳王，\n吳王用，\n乃曰\n『臣今見麋鹿游姑蘇之臺也』。\n今臣亦見宮中生荊棘，\n露霑衣也。」\n王怒，\n繫伍被父母，\n囚之三月。\n復召曰︰\n「將軍許寡人乎？」\n被曰︰\n「不，\n直來為大王畫耳。\n臣聞聰者聽於無聲，\n明者見於未形，\n故聖人萬舉萬全。\n昔文王一動而功顯于千世，\n列為三代，\n此所謂因天心以動作者也，\n故海內不期而隨。\n此千歲之可見者。\n夫百年之秦，\n近世之吳楚，\n亦足以喻國家之存亡矣。\n臣不敢避子胥之誅，\n願大王毋為吳王之聽。\n昔秦絕聖人之道，\n殺術士，\n燔《詩書》，\n棄禮義，\n尚詐力，\n任刑罰，\n轉負海之粟致之西河。\n當是之時，\n男子疾耕不足於糟穅，\n女子紡績不足於蓋形。\n遣蒙恬築長城，\n東西數千里，\n暴兵露師常數十萬，\n死者不可勝數，\n僵尸千里，\n流血頃畝，\n百姓力竭，\n欲為亂者十家而五。\n又使徐福入海求神異物，\n遷為偽辭曰︰\n『臣見海中大神，\n言曰︰\n「汝西皇之使邪？」\n臣答曰︰\n「然。」\n「汝何求？」\n曰︰\n「願請延年益壽藥。」\n神曰︰\n「汝秦王之禮薄，\n得觀而不得取。」\n即從臣東南至蓬萊山，\n見芝成宮闕，\n有使者銅色而龍形，\n光上照天。\n於是臣再拜問曰︰\n「宜何資以獻？」\n海神曰︰\n「以令名男子若振女與百工之事，\n即得之矣。」』\n秦皇帝大說，\n遣振男女三千人，\n資之五穀種種百工而行。\n徐福得平原廣澤，\n止王不來。\n於是百姓悲痛相思，\n欲為亂者十家而六。\n又使尉佗踰五嶺攻百越。\n尉佗知中國勞極，\n止王不來，\n使人上書，\n求女無夫家者三萬人，\n以為士卒衣補。\n秦皇帝可其萬五千人。\n於是百姓離心瓦解，\n欲為亂者十家而七。\n客謂高皇帝曰︰\n『時可矣。』\n高皇帝曰︰\n『待之，\n聖人當起東南閒。』\n不一年，\n陳勝吳廣發矣。\n高皇始於豐沛，\n一倡天下不期而響應者不可勝數也。\n此所謂蹈瑕候閒，\n因秦之亡而動者也。\n百姓願之，\n若旱之望雨，\n故起於行陳之中而立為天子，\n功高三王，\n德傳無窮。\n今大王見高皇帝得天下之易也，\n獨不觀近世之吳楚乎？\n夫吳王賜號為劉氏祭酒，\n復不朝，\n王四郡之眾，\n地方數千里，\n內鑄消銅以為錢，\n東煮海水以為鹽，\n上取江陵木以為船，\n一船之載當中國數十兩車，\n國富民眾。\n行珠玉金帛賂諸侯宗室大臣，\n獨竇氏不與。\n計定謀成，\n舉兵而西。\n破於大梁，\n敗於狐父，\n奔走而東，\n至於丹徒，\n越人禽之，\n身死絕祀，\n為天下笑。\n夫以吳越之眾不能成功者何？\n誠逆天道而不知時也。\n方今大王之兵眾不能十分吳楚之一，\n天下安寧有萬倍於秦之時，\n願大王從臣之計。\n大王不從臣之計，\n今見大王事必不成而語先泄也。\n臣聞微子過故國而悲，\n於是作《麥秀之歌》，\n是痛紂之不用王子比干也。\n故《孟子》曰\n『紂貴為天子，\n死曾不若匹夫』。\n是紂先自絕於天下久矣，\n非死之日而天下去之。\n今臣亦竊悲大王棄千乘之君，\n必且賜絕命之書，\n為群臣先，\n死於東宮也。」\n於是氣怨結而不揚，\n涕滿匡而橫流，\n即起，\n歷階而去。\n\n王有孽子不害，\n最長，\n王弗愛，\n王、王后、\n太子皆不以為子兄數。\n不害有子建，\n材高有氣，\n常怨望太子不省其父；\n又怨時諸侯皆得分子弟為侯，\n而淮南獨二子，\n一為太子，\n建父獨不得為侯。\n建陰結交，\n欲告敗太子，\n以其父代之。\n太子知之，\n數捕繫而榜笞建。\n建具知太子之謀欲殺漢中尉，\n即使所善壽春莊芷以元朔六年上書於天子曰︰\n「毒藥苦於口利於病，\n忠言逆於耳利於行。\n今淮南王孫建，\n材能高，\n淮南王王后荼、\n荼子太子遷常疾害建。\n建父不害無罪，\n擅數捕繫，\n欲殺之。\n今建在，\n可徵問，\n具知淮南陰事。」\n書聞，\n上以其事下廷尉，\n廷尉下河南治。\n是時故辟陽侯孫審卿善丞相公孫弘，\n怨淮南厲王殺其大父，\n乃深購淮南事於弘，\n弘乃疑淮南有畔逆計謀，\n深窮治其獄。\n河南治建，\n辭引淮南太子及黨與。\n淮南王患之，\n欲發，\n問伍被曰︰\n「漢廷治亂？」\n伍被曰︰\n「天下治。」\n王意不說，\n謂伍被曰︰\n「公何以言天下治也？」\n被曰︰\n「被竊觀朝廷之政，\n君臣之義，\n父子之親，\n夫婦之別，\n長幼之序，\n皆得其理，\n上之舉錯遵古之道，\n風俗紀綱未有所缺也。\n重裝富賈，\n周流天下，\n道無不通，\n故交易之道行。\n南越賓服，\n羌僰入獻，\n東甌入降，\n廣長榆，\n開朔方，\n匈奴折翅傷翼，\n失援不振。\n雖未及古太平之時，\n然猶為治也。」\n王怒，\n被謝死罪。\n王又謂被曰︰\n「山東即有兵，\n漢必使大將軍將而制山東，\n公以為大將軍何如人也？」\n被曰︰\n「被所善者黃義，\n從大將軍擊匈奴，\n還，告被曰︰\n『大將軍遇士大夫有禮，\n於士卒有恩，\n眾皆樂為之用。\n騎上下山若蜚，\n材幹絕人。』\n被以為材能如此，\n數將習兵，\n未易當也。\n及謁者曹梁使長安來，\n言大將軍號令明，\n當敵勇敢，\n常為士卒先。\n休舍，\n穿井未通，\n須士卒盡得水，\n乃敢飲。\n軍罷，\n卒盡已度河，\n乃度。\n皇太后所賜金帛，\n盡以賜軍吏。\n雖古名將弗過也。」\n王默然。\n\n淮南王見建已徵治，\n恐國陰事且覺，\n欲發，\n被又以為難，\n乃復問被曰︰\n「公以為吳興兵是邪非也？」\n被曰︰\n「以為非也。\n吳王至富貴也，\n舉事不當，\n身死丹徒，\n頭足異處，\n子孫無遺類。\n臣聞吳王悔之甚。\n願王孰慮之，\n無為吳王之所悔。」\n王曰︰\n「男子之所死者一言耳。\n且吳何知反，\n漢將一日過成皋者四十餘人。\n今我令樓緩先要成皋之口，\n周被下潁川兵塞轘轅、\n伊闕之道，\n陳定發南陽兵守武關。\n河南太守獨有雒陽耳，\n何足憂。\n然此北尚有臨晉關、\n河東、\n上黨與河內、\n趙國。\n人言曰\n『絕成皋之口，\n天下不通』。\n據三川之險，\n招山東之兵，\n舉事如此，\n公以為何如？」\n被曰︰\n「臣見其禍，\n未見其福也。」\n王曰︰\n「左吳、\n趙賢、\n朱驕如皆以為有福，\n什事九成，\n公獨以為有禍無福，\n何也？」\n被曰︰\n「大王之群臣近幸素能使眾者，\n皆前繫詔獄，\n餘無可用者。」\n王曰︰\n「陳勝、\n吳廣無立錐之地，\n千人之聚，\n起於大澤，\n奮臂大呼而天下響應，\n西至於戲而兵百二十萬。\n今吾國雖小，\n然而勝兵者可得十餘萬，\n非直適戍之眾，\n鐖鑿棘矜也，\n公何以言有禍無福？」\n被曰︰\n「往者秦為無道，\n殘賊天下。\n興萬乘之駕，\n作阿房之宮，\n收太半之賦，\n發閭左之戍，\n父子寧子，\n兄不便弟，\n政苛刑峻，\n天下熬然若焦，\n民皆引領而望，\n傾耳而聽，\n悲號仰天，\n叩心而怨上，\n故陳勝大呼，\n天下響應。\n當今陛下臨制天下，\n一齊海內，\n汎愛蒸庶，\n布德施惠。\n口雖未言，\n聲疾雷霆，\n令雖未出，\n化馳如神，\n心有所懷，\n威動萬里，\n下之應上，\n猶影響也。\n而大將軍材能不特章邯、\n楊熊也。\n大王以陳勝、\n吳廣諭之，\n被以為過矣。」\n王曰︰\n「苟如公言，\n不可徼幸邪？」\n被曰︰\n「被有愚計。」\n王曰︰\n「柰何？」\n被曰︰\n「當今諸侯無異心，\n百姓無怨氣。\n朔方之郡田地廣，\n水草美，\n民徙者不足以實其地。\n臣之愚計，\n可偽為丞相御史請書，\n徒郡國豪桀任俠及有耐罪以上，\n赦令除其罪，\n產五十萬以上者，\n皆徙其家屬朔方之郡，\n益發甲卒，\n急其會日。\n又偽為左右都司空上林中都官詔獄書，\n逮諸侯太子幸臣。\n如此則民怨，\n諸侯懼，\n即使辯武隨而說之，\n儻可徼幸什得一乎？」\n王曰︰\n「此可也。\n雖然，\n吾以為不至若此。」\n於是王乃令官奴入宮，\n作皇帝璽，\n丞相、\n御史、\n大將軍、\n軍吏、\n中二千石、\n都官令、\n丞印，\n及旁近郡太守、\n都尉印，\n漢使節法冠，\n欲如伍被計。\n使人偽得罪而西，\n事大將軍、\n丞相；\n一日發兵，\n使人即刺殺大將軍青，\n而說丞相下之，\n如發蒙耳。\n\n王欲發國中兵，\n恐其相、\n二千石不聽。\n王乃與伍被謀，\n先殺相、\n二千石；\n偽失火宮中，\n相、二千石救火，\n至即殺之。\n計未決，\n又欲令人衣求盜衣，\n持羽檄，\n從東方來，\n呼曰\n「南越兵入界」，\n欲因以發兵。\n乃使人至廬江、\n會稽為求盜，\n未發。\n王問伍被曰︰\n「吾舉兵西鄉，\n諸侯必有應我者，\n即無應，\n柰何？」\n被曰︰\n「南收衡山以擊廬江，\n有尋陽之船，\n守下雉之城，\n結九江之蒲，\n絕豫章之口，\n彊弩臨江而守，\n以禁南郡之下，\n東收江都、\n會稽，\n南通勁越，\n屈彊江淮閒，\n猶可得延歲月之壽。」\n王曰︰\n「善，\n無以易此。\n急則走越耳。」\n\n於是廷尉以王孫建辭連淮南王太子遷聞。\n上遣廷尉監因拜淮南中尉，\n逮捕太子。\n至淮南，\n淮南王聞，\n與太子謀召相、\n二千石，\n欲殺而發兵。\n召相，\n相至；\n內史以出為解。\n中尉曰︰\n「臣受詔使，\n不得見王。」\n王念獨殺相而內史中尉不來，\n無益也，\n即罷相。\n王猶豫，\n計未決。\n太子念所坐者謀刺漢中尉，\n所與謀者已死，\n以為口絕，\n乃謂王曰︰\n「群臣可用者皆前繫，\n今無足與舉事者。\n王以非時發，\n恐無功，\n臣願會逮。」\n王亦偷欲休，\n即許太子。\n太子即自剄，\n不殊。\n伍被自詣吏，\n因告與淮南王謀反，\n反蹤跡具如此。\n\n吏因捕太子、\n王后，\n圍王宮，\n盡求捕王所與謀反賓客在國中者，\n索得反具以聞。\n上下公卿治，\n所連引與淮南王謀反列侯二千石豪傑數千人，\n皆以罪輕重受誅。\n衡山王賜，\n淮南王弟也，\n當坐收，\n有司請逮捕衡山王。\n天子曰︰\n「諸侯各以其國為本，\n不當相坐。\n與諸侯王列侯會肄丞相諸侯議。」\n趙王彭祖、\n列侯臣讓等四十三人議，\n皆曰︰\n「淮南王安甚大逆無道，\n謀反明白，\n當伏誅。」\n膠西王臣端議曰︰\n「淮南王安廢法行邪，\n懷詐偽心，\n以亂天下，\n熒惑百姓，\n倍畔宗廟，\n妄作妖言。\n《春秋》曰\n『臣無將，\n將而誅』。\n安罪重於將，\n謀反形已定。\n臣端所見其書節印圖及他逆無道事驗明白，\n甚大逆無道，\n當伏其法。\n而論國吏二百石以上及比者，\n宗室近幸臣不在法中者，\n不能相教，\n當皆免官削爵為士伍，\n毋得宦為吏。\n其非吏，\n他贖死金二斤八兩。\n以章臣安之罪，\n使天下明知臣子之道，\n毋敢復有邪僻倍畔之意。」\n丞相弘、\n廷尉湯等以聞，\n天子使宗正以符節治王。\n未至，\n淮南王安自剄殺。\n王后荼、\n太子遷諸所與謀反者皆族。\n天子以伍被雅辭多引漢之美，\n欲勿誅。\n廷尉湯曰︰\n「被首為王畫反謀，\n被罪無赦。」\n遂誅被。\n國除為九江郡。\n\n衡山王賜，\n王后乘舒生子三人，\n長男爽為太子，\n次男孝，\n次女無采。\n又姬徐來生子男女四人，\n美人厥姬生子二人。\n衡山王、\n淮南王兄弟相責望禮節，\n閒不相能。\n衡山王聞淮南王作為畔逆反具，\n亦心結賓客以應之，\n恐為所并。\n\n元光六年，\n衡山王入朝，\n其謁者衛慶有方術，\n欲上書事天子，\n王怒，\n故劾慶死罪，\n彊榜服之。\n衡山內史以為非是，\n卻其獄。\n王使人上書告內史，\n內史治，\n言王不直。\n王又數侵奪人田，\n壞人冢以為田。\n有司請逮治衡山王。\n天子不許，\n為置吏二百石以上。\n衛山王以此恚，\n與奚慈、\n張廣昌謀，\n求能為兵法候星氣者，\n日夜從容王密謀反事。\n\n王后乘舒死，\n立徐來為王后。\n厥姬俱幸。\n兩人相妒，\n厥姬乃惡王后徐來於太子曰︰\n「徐來使婢蠱道殺太子母。」\n太子心怨徐來。\n徐來兄至衡山，\n太子與飲，\n以刃刺傷王后兄。\n王后怨怒，\n數毀惡太子於王。\n太子女弟無采，\n嫁棄歸，\n與奴姦，\n又與客姦。\n太子數襄無采，\n無采怒，\n不與太子通。\n王后聞之，\n即善遇無采。\n無采及中兄孝少失母，\n附王后，\n王后以計愛之，\n與共毀太子，\n王以故數擊笞太子。\n元朔四年中，\n人有賊王后假母者，\n王疑太子使人傷之，\n笞太子。\n後王病，\n太子時稱病不待。\n孝、王后、\n無采惡太子︰\n「太子實不病，\n自言病，\n有喜色。」\n王大怒，\n欲廢太子，\n立其弟孝。\n王后知王決廢太子，\n又欲并廢孝。\n王后有侍者，\n善舞，\n王幸之，\n王后欲令侍者與孝亂以汙之，\n欲并廢兄弟而立其子廣代太子。\n太子爽知之，\n念后數惡己無已時，\n欲與亂以止其口。\n王后飲，\n太子前為壽，\n因據王后股，\n求與王后臥。\n王后怒，\n以告王。\n王乃召，\n欲縛而笞之。\n太子知王常欲廢己立其弟孝，\n乃謂王曰︰\n「孝與王御者姦，\n無采與奴姦，\n王彊食，\n請上書。」\n即倍王去。\n王使人止之，\n莫能禁，\n乃自駕追捕太子。\n太子妄惡言，\n王械繫太子宮中。\n孝日益親幸。\n王奇孝材能，\n乃佩之王印，\n號曰將軍，\n令居外宅，\n多給金錢，\n招致賓客。\n賓客來者，\n微知淮南、\n衡山有逆計，\n日夜從容勸之。\n王乃使孝客江都人救赫、\n陳喜作輣車鏃矢，\n刻天子璽，\n將相軍吏印。\n王日夜求壯士如周丘等，\n數稱引吳楚反時計畫，\n以約束。\n衡山王非敢效淮南求即天子位，\n畏淮南起并其國，\n以為淮南已西，\n發兵定江淮之閒而有之，\n望如是。\n\n元朔五年秋，\n衡山王當朝，\n過淮南，\n淮南王乃昆弟語，\n除前卻，\n約束反具。\n衡山王即上書謝病，\n上賜書不朝。\n\n元朔六年中，\n衡山王使人上書請廢太子爽，\n立孝為太子。\n爽聞，\n即使所善白嬴之長安上書，\n言孝作輣車鏃矢，\n與王御者姦，\n欲以敗孝。\n白嬴至長安，\n未及上書，\n吏捕嬴，\n以淮南事繫。\n王聞爽使白嬴上書，\n恐言國陰事，\n即上書反告太子爽所為不道棄市罪事。\n事下沛郡治。\n元狩元年冬，\n有司公卿下沛郡求捕所與淮南謀反者未得，\n得陳喜於衡山王子孝家。\n吏劾孝首匿喜。\n孝以為陳喜雅數與王計謀反，\n恐其發之，\n聞律先自告除其罪，\n又疑太子使白嬴上書發其事，\n即先自告，\n告所與謀反者救赫、\n陳喜等。\n廷尉治驗，\n公卿請逮捕衡山王治之。\n天子曰︰\n「勿捕。」\n遣中尉安、\n大行息即問王，\n王具以情實對。\n吏皆圍王宮而守之。\n中尉大行還，\n以聞，\n公卿請遣宗正、\n大行與沛郡雜冶王。\n王聞，\n即自剄殺。\n孝先自告反，\n除其罪；\n坐與王御婢姦，\n棄市。\n王后徐來亦坐蠱殺前王后乘舒，\n及太子爽坐王告不孝，\n皆棄市。\n諸與衡山王謀反者皆族。\n國除為衡山郡。\n\n太史公曰：\n《詩》之所謂\n「戎狄是膺，\n荊舒是懲」，\n信哉是言也。\n淮南、\n衡山親為骨肉，\n疆土千里，\n列為諸侯，\n不務遵蕃臣職以承輔天子，\n而專挾邪僻之計，\n謀為畔逆，\n仍父子再亡國，\n各不終其身，\n為天下笑。\n此非獨王過也，\n亦其俗薄，\n臣下漸靡使然也。\n夫荊楚僄勇輕悍，\n好作亂，\n乃自古記之矣。\n\n5.59《循吏列傳第五十九》\n\n太史公曰：\n法令所以導民也，\n刑罰所以禁姦也。\n文武不備，\n良民懼然身修者，\n官未曾亂也。\n奉職循理，\n亦可以為治，\n何必威嚴哉？\n\n孫叔敖者，\n楚之處士也。\n虞丘相進之於楚莊王以自代也。\n三月為楚相，\n施教導民，\n上下和合，\n世俗盛美，\n政緩禁止，\n吏無姦邪，\n盜賊不起。\n秋冬則勸民山採，\n春夏以水，\n各得其所便，\n民皆樂其生。\n\n莊王以為幣輕，\n更以小為大，\n百姓不便，\n皆去其業。\n市令言之相曰︰\n「市亂，\n民莫安其處，\n次行不定。」\n相曰︰\n「如此幾何項乎！」\n市令曰︰\n「三月頃。」\n相曰︰\n「罷，\n吾今令之復矣。」\n後五日，\n朝，相言之王曰︰\n「前日更幣，\n以為輕。\n今市令來言曰\n『市亂，\n民莫安其處，\n次行之不定』。\n臣請遂令復如故。」\n王許之，\n下令三日而市復如故。\n\n楚民俗好庳車，\n王以為庳車不便馬，\n欲下令使高之。\n相曰︰\n「令數下，\n民不知所從，\n不可。\n王必欲高車，\n臣請教閭里使高其梱。\n乘車者皆君子，\n君子不能數下車。」\n王許之。\n居半歲，\n民悉自高其車。\n\n此不教而民從其化，\n近者視而效之，\n遠者四面望而法之。\n故三得相而不喜，\n知其材自得之也；\n三去相而不悔，\n知非己之罪也。\n\n子產者，\n鄭之列大夫也。\n鄭昭君之時，\n以所愛徐摯為相，\n國亂，\n上下不親，\n父子不和。\n大宮子期言之君，\n以子產為相。\n為相一年，\n豎子不戲狎，\n斑白不提挈，\n僮子不犁畔。\n二年，\n市不豫賈。\n三年，\n門不夜關，\n道不拾遺。\n四年，\n田器不歸。\n五年，\n士無尺籍，\n喪期不令而治。\n治鄭二十六年而死，\n丁壯號哭，\n老人兒啼，\n曰︰\n「子產去我死乎！\n民將安歸？」\n\n公儀休者，\n魯博士也。\n以高弟為魯相。\n奉法循理，\n無所變更，\n百官自正。\n使食祿者不得與下民爭利，\n受大者不得取小。\n\n客有遺相魚者，\n相不受。\n答曰︰\n「聞君嗜魚，\n遺君魚，\n何故不受也？」\n相曰︰\n「以嗜魚，\n故不受也。\n今為相，\n能自給魚；\n今受魚而免，\n誰復給我魚者？\n吾故不受也。」\n\n食茹而美，\n拔其園葵而棄之。\n見其家織布好，\n而疾出其家婦，\n燔其機，\n云\n「欲令農士工女安所讎其貨乎」？\n\n石奢者，\n楚昭王相也。\n堅直廉正，\n無所阿避。\n行縣，\n道有殺人者，\n相追之，\n乃其父也。\n縱其父而還自繫焉。\n使人言之王曰︰\n「殺人者，\n臣之父也。\n夫以父立政，\n不孝也；\n廢法縱罪，\n非忠也；\n臣罪當死。」\n王曰︰\n「追而不及，\n不當伏罪，\n子其治事矣。」\n石奢曰︰\n「不私其父，\n非孝子也；\n不奉主法，\n非忠臣也。\n王赦其罪，\n上惠也；\n伏誅而死，\n臣職也。」\n遂不受令，\n自刎而死。\n\n李離者，\n晉文公之理也。\n過聽殺人，\n自拘當死。\n文公曰︰\n「官有貴賤，\n罰有輕重。\n下吏有過，\n非子之罪也。」\n李離曰︰\n「臣居官為長，\n不與吏讓位；\n受祿為多，\n不與下分利。\n今過聽殺人，\n傅其罪下吏，\n非所聞也。」\n辭不受令。\n文公曰︰\n「子則自以為有罪，\n寡人亦有罪邪？」\n李離曰︰\n「理有法，\n失刑則刑，\n失死則死。\n公以臣能聽微決疑，\n故使為理。\n今過聽殺人，\n罪當死。」\n遂不受令，\n伏劍而死。\n\n太史公曰：\n孫叔敖出一言，\n郢市復。\n子產病死，\n鄭民號哭。\n公儀子見好布而家婦逐。\n石奢縱父而死，\n楚昭名立。\n李離過殺而伏劍，\n晉文以正國法。\n\n5.60《汲鄭列傳第六十》\n\n汲黯字長孺，\n濮陽人也。\n其先有寵於古之衛君。\n至黯七世，\n世為卿大夫。\n黯以父任，\n孝景時為太子洗馬，\n以莊見憚。\n孝景帝崩，\n太子即位，\n黯為謁者。\n東越相攻，\n上使黯往視之。\n不至，\n至吳而還，\n報曰︰\n「越人相攻，\n固其俗然，\n不足以辱天子之使。」\n河內失火，\n延燒千餘家，\n上使黯往視之。\n還報曰︰\n「家人失火，\n屋比延燒，\n不足憂也。\n臣過河南，\n河南貧人傷水旱萬餘家，\n或父子相食，\n臣謹以便宜，\n持節發河南倉粟以振貧民。\n臣請歸節，\n伏矯制之罪。」\n上賢而釋之，\n遷為滎陽令。\n黯恥為令，\n病歸田里。\n上聞，\n乃召拜為中大夫。\n以數切諫，\n不得久留內，\n遷為東海太守。\n黯學黃老之言，\n治官理民，\n好清靜，\n擇丞史而任之。\n其治，\n責大指而已，\n不苛小。\n黯多病，\n臥閨閤內不出。\n歲餘，\n東海大治。\n稱之。\n上聞，\n召以為主爵都尉，\n列於九卿。\n治務在無為而已，\n弘大體，\n不拘文法。\n\n黯為人性倨，\n少禮，\n面折，\n不能容人之過。\n合己者善待之，\n不合己者不能忍見，\n士亦以此不附焉。\n然好學，\n游俠，\n任氣節，\n內行脩絜，\n好直諫，\n數犯主之顏色，\n常慕傅柏、\n袁盎之為人也。\n善灌夫、\n鄭當時及宗正劉棄。\n亦以數直諫，\n不得久居位。\n\n當是時，\n太后弟武安侯蚡為丞相，\n中二千石來拜謁，\n蚡不為禮。\n然黯見蚡未嘗拜，\n常揖之。\n天子方招文學儒者，\n上曰吾欲云云，\n黯對曰︰\n「陛下內多欲而外施仁義，\n柰何欲效唐虞之治乎！」\n上默然，\n怒，變色而罷朝。\n公卿皆為黯懼。\n上退，\n謂左右曰︰\n「甚矣，\n汲黯之戇也！」\n群臣或數黯，\n黯曰︰\n「天子置公卿輔弼之臣，\n寧令從諛承意，\n陷主於不義乎？\n且已在其位，\n縱愛身，\n柰辱朝廷何！」\n\n黯多病，\n病且滿三月，\n上常賜告者數，\n終不愈。\n最後病，\n莊助為請告。\n上曰︰\n「汲黯何如人哉？」\n助曰︰\n「使黯任職居官，\n無以踰人。\n然至其輔少主，\n守城深堅，\n招之不來，\n麾之不去，\n雖自謂賁育亦不能奪之矣。」\n上曰︰\n「然。\n古有社稷之臣，\n至如黯，\n近之矣。」\n\n大將軍青侍中，\n上踞廁而視之。\n丞相弘燕見，\n上或時不冠。\n至如黯見，\n上不冠不見也。\n上嘗坐武帳中，\n黯前奏事，\n上不冠，\n望見黯，\n避帳中，\n使人可其奏。\n其見敬禮如此。\n\n張湯方以更定律令為廷尉，\n黯數質責湯於上前，\n曰︰\n「公為正卿，\n上不能襃先帝之功業，\n下不能抑天下之邪心，\n安國富民，\n使囹圄空虛，\n二者無一焉。\n非苦就行，\n放析就功，\n何乃取高皇帝約束紛更之為？\n公以此無種矣。」\n黯時與湯論議，\n湯辯常在文深小苛，\n黯伉厲守高不能屈，\n忿發駡曰︰\n「天下謂刀筆吏不可以為公卿，\n果然。\n必湯也，\n令天下重足而立，\n側目而視矣！」\n\n是時，\n漢方征匈奴，\n招懷四夷。\n黯務少事，\n乘上閒，\n常言與胡和親，\n無起兵。\n上方向儒術，\n尊公孫弘。\n及事益多，\n吏民巧弄。\n上分別文法，\n湯等數奏決讞以幸。\n而黯常毀儒，\n面觸弘等徒懷詐飾智以阿人主取容，\n而刀筆吏專深文巧詆，\n陷人於罪，\n使不得反其真，\n以勝為功。\n上愈益貴弘、\n湯，弘、\n湯深心疾黯，\n唯天子亦不說也，\n欲誅之以事。\n弘為丞相，\n乃言上曰︰\n「右內史界部中多貴人宗室，\n難治，\n非素重臣不能任，\n請徙黯為右內史。」\n為右內史數歲，\n官事不廢。\n\n大將軍青既益尊，\n姊為皇后，\n然黯與亢禮。\n人或說黯曰︰\n「自天子欲群臣下大將軍，\n大將軍尊重益貴，\n君不可以不拜。」\n黯曰︰\n「夫以大將軍有揖客，\n反不重邪？」\n大將軍聞，\n愈賢黯，\n數請問國家朝廷所疑，\n遇黯過於平生。\n\n淮南王謀反，\n憚黯，\n曰︰\n「好直諫，\n守節死義，\n難惑以非。\n至如說丞相弘，\n如發蒙振落耳。」\n\n天子既數征匈奴有功，\n黯之言益不用。\n\n始黯列為九卿，\n而公孫弘、\n張湯為小吏。\n及弘、\n湯稍益貴，\n與黯同位，\n黯又非毀弘、\n湯等。\n已而弘至丞相，\n封為侯；\n湯至御史大夫；\n故黯時丞相史皆與黯同列，\n或尊用過之。\n黯褊心，\n不能無少望，\n見上，\n前言曰︰\n「陛下用群臣如積薪耳，\n後來者居上。」\n上默然。\n有閒黯罷，\n上曰︰\n「人果不可以無學，\n觀黯之言也日益甚。」\n\n居無何，\n匈奴渾邪王率眾來降，\n漢發車二萬乘。\n縣官無錢，\n從民貰馬。\n民或匿馬，\n馬不具。\n上怒，\n欲斬長安令。\n黯曰︰\n「長安令無罪，\n獨斬黯，\n民乃肯出馬。\n且匈奴畔其主而降漢，\n漢徐以縣次傳之，\n何至令天下騷動，\n罷獘中國而以事夷狄之人乎！」\n上默然。\n及渾邪至，\n賈人與市者，\n坐當死者五百餘人。\n黯請閒，\n見高門，\n曰︰\n「夫匈奴攻當路塞，\n絕和親，\n中國興兵誅之，\n死傷者不可勝計，\n而費以巨萬百數。\n臣愚以為陛下得胡人，\n皆以為奴婢以賜從軍死事者家；\n所鹵獲，\n因予之，\n以謝天下之苦，\n塞百姓之心。\n今縱不能，\n渾邪率數萬之眾來降，\n虛府庫賞賜，\n發良民侍養，\n譬若奉驕子。\n愚民安知市買長安中物而文吏繩以為闌出財物于邊關乎？\n陛下縱不能得匈奴之資以謝天下，\n又以微文殺無知者五百餘人，\n是所謂\n『庇其葉而傷其枝』\n者也，\n臣竊為陛下不取也。」\n上默然，\n不許，\n曰︰\n「吾久不聞汲黯之言，\n今又復妄發矣。」\n後數月，\n黯坐小法，\n會赦免官。\n於是黯隱於田園。\n\n居數年，\n會更五銖錢，\n民多盜鑄錢，\n楚地尤甚。\n上以為淮陽，\n楚地之郊，\n乃召拜黯為淮陽太守。\n黯伏謝不受印，\n詔數彊予，\n然後奉詔。\n詔召見黯，\n黯為上泣曰︰\n「臣自以為填溝壑，\n不復見陛下，\n不意陛下復收用之。\n臣常有狗馬病，\n力不能任郡事，\n臣願為中郎，\n出入禁闥，\n補過拾遺，\n臣之願也。」\n上曰︰\n「君薄淮陽邪？\n吾今召君矣。\n顧淮陽吏民不相得，\n吾徒得君之重，\n臥而治之。」\n黯既辭行，\n過大行李息，\n曰︰\n「黯棄居郡，\n不得與朝廷議也。\n然御史大夫張湯智足以拒諫，\n詐足以飾非，\n務巧佞之語，\n辯數之辭，\n非肯正為天下言，\n專阿主意。\n主意所不欲，\n因而毀之；\n主意所欲，\n因而譽之。\n好興事，\n舞文法，\n內懷詐以御主心，\n外挾賊吏以為威重。\n公列九卿，\n不早言之，\n公與之俱受其僇矣。」\n息畏湯，\n終不敢言。\n黯居郡如故治，\n淮陽政清。\n後張湯果敗，\n上聞黯與息言，\n抵息罪。\n今黯以諸侯相秩居淮陽。\n七歲而卒。\n\n卒後，\n上以黯故，\n官其弟汲仁至九卿，\n子汲偃至諸侯相。\n黯姑姊子司馬安亦少與黯為太子洗馬。\n安文深巧善宦，\n官四至九卿，\n以河南太守卒。\n昆弟以安故，\n同時至二千石者十人。\n濮陽段宏始事蓋侯信，\n信任宏，\n宏亦再至九卿。\n然衛人仕者皆嚴憚汲黯，\n出其下。\n\n鄭當時者，\n字莊，\n陳人也。\n其先鄭君嘗為項籍將；\n籍死，\n已而屬漢。\n高祖令諸故項籍臣名籍，\n鄭君獨不奉詔。\n詔盡拜名籍者為大夫，\n而逐鄭君。\n鄭君死孝文時。\n\n鄭莊以任俠自喜，\n脫張羽於戹，\n聲聞梁楚之閒。\n孝景時，\n為太子舍人。\n每五日洗沐，\n常置驛馬長安諸郊，\n存諸故人，\n請謝賓客，\n夜以繼日，\n至其明旦，\n常恐不偏。\n莊好黃老之言，\n其慕長者如恐不見。\n年少官薄，\n然其游知交皆其大父行，\n天下有名之士也。\n武帝立，\n莊稍遷為魯中尉、\n濟南太守、\n江都相，\n至九卿為右內史。\n以武安侯、\n魏其時議，\n貶秩為詹事，\n遷為大農令。\n\n莊為太史，\n誡門下︰\n「客至，\n無貴賤無留門者。」\n執賓主之禮，\n以其貴下人。\n莊廉，\n又不治其產業，\n仰奉賜以給諸公。\n然其餽遺人，\n不過算器食。\n每朝，\n候上之閒，\n說未嘗不言天下之長者。\n其推轂士及官屬丞史，\n誠有味其言之也，\n常引以為賢於己。\n未嘗名吏，\n與官屬言，\n若恐傷之。\n聞人之善言，\n進之上，\n唯恐後。\n山東士諸公以此翕然稱鄭莊。\n\n鄭莊使視決河，\n自請治行五日。\n上曰︰\n「吾聞\n『鄭莊行，\n千里不齎糧』，\n請治行者何也？」\n然鄭莊在朝，\n常趨和承意，\n不敢甚引當否。\n及晚節，\n漢征匈奴，\n招四夷，\n天下費多，\n財用益匱。\n莊任人賓客為大農僦人，\n多逋負。\n司馬安為淮陽太守，\n發其事，\n莊以此陷罪，\n贖為庶人。\n頃之，\n守長史。\n上以為老，\n以莊為汝南太守。\n數歲，\n以官卒。\n\n鄭莊、\n汲黯始列為九卿，\n廉，內行脩絜。\n此兩人中廢，\n家貧，\n賓客益落。\n及居郡，\n卒後家無餘貲財。\n莊兄弟子孫以莊故，\n至二千石六七人焉。\n\n太史公曰：\n夫以汲、\n鄭之賢，\n有勢則賓客十倍，\n無勢則否，\n況眾人乎！\n下邽翟公有言，\n始翟公為廷尉，\n賓客闐門；\n及廢，\n門外可設雀羅。\n翟公復為廷尉，\n賓客欲往，\n翟公乃大署其門曰︰\n「一死一生，\n乃知交情。\n一貧一富，\n乃知交態。\n一貴一賤，\n交情乃見。」\n汲、鄭亦云，\n悲夫！\n\n5.61《儒林列傳第六十一》\n\n太史公曰：\n余讀功令，\n至於廣厲學官之路，\n未嘗不廢書而歎也。\n曰：嗟乎！\n夫周室衰而《關睢》作，\n幽厲微而禮樂壞，\n諸侯恣行，\n政由彊國。\n故孔子閔王路廢而邪道興，\n於是論次《詩書》，\n修起禮樂。\n適齊聞《韶》，\n三月不知肉味。\n自衛返魯，\n然後樂正，\n《雅》《頌》各得其所。\n世以混濁莫能用，\n是以仲尼干七十餘君無所遇，\n曰\n「苟有用我者，\n期月而已矣」。\n西狩獲麟，\n曰\n「吾道窮矣」。\n故因史記作《春秋》，\n以當王法，\n以辭微而指博，\n後世學者多錄焉。\n\n自孔子卒後，\n七十子之徒散游諸侯，\n大者為師傅卿相，\n小者友教士大夫，\n或隱而不見。\n故子路居衛，\n子張居陳，\n澹臺子羽居楚，\n子夏居西河，\n子貢終於齊。\n如田子方、\n段干木、\n吳起、\n禽滑釐之屬，\n皆受業於子夏之倫，\n為王者師。\n是時獨魏文侯好學。\n後陵遲以至于始皇，\n天下並爭於戰國，\n儒術既絀焉，\n然齊魯之閒，\n學者獨不廢也。\n於威、\n宣之際，\n孟子、\n荀卿之列，\n咸遵夫子之業而潤色之，\n以學顯於當世。\n\n及至秦之季世，\n焚《詩書》，\n阬術士，\n《六蓺》從此缺焉。\n陳涉之王也，\n而魯諸儒持孔氏之禮器往歸陳王。\n於是孔甲為陳涉博士，\n卒與涉俱死。\n陳涉起匹夫，\n驅瓦合適戍，\n旬月以王楚，\n不滿半歲竟滅亡，\n其事至微淺，\n然而縉紳先生之徒負孔子禮器往委質為臣者，\n何也？\n以秦焚其業，\n積怨而發憤于陳王也。\n\n及高皇帝誅項籍，\n舉兵圍魯，\n魯中諸儒尚講誦習禮樂，\n弦歌之音不絕，\n豈非聖人之遺化，\n好禮樂之國哉？\n故孔子在陳，\n曰\n「歸與歸與！\n吾黨之小子狂簡，\n斐然成章，\n不知所以裁之」。\n夫齊魯之閒於文學，\n自古以來，\n其天性也。\n故漢興，\n然後諸儒始得脩其經蓺，\n講習大射鄉飲之禮。\n叔孫通作漢禮儀，\n因為太常，\n諸生弟子共定者，\n咸為選首，\n於是喟然歎興於學。\n然尚有干戈，\n平定四海，\n亦未暇遑庠序之事也。\n孝惠、\n呂后時，\n公卿皆武力有功之臣。\n孝文時頗徵用，\n然孝文帝本好刑名之言。\n及至孝景，\n不任儒者，\n而竇太后又好黃老之術，\n故諸博士具官待問，\n未有進者。\n\n及今上即位，\n趙綰、\n王臧之屬明儒學，\n而上亦鄉之，\n於是招方正賢文學之士。\n自是之後，\n言《詩》於魯則申培公，\n於齊則轅固生，\n於燕則韓太傅。\n言《尚書》自濟南伏生。\n言《禮》自魯高堂生。\n言《易》自菑川田生。\n言《春秋》於齊魯胡毋生，\n於趙自董仲舒。\n及竇太后崩，\n武安侯田蚡為丞相，\n絀黃老、\n刑名百家之言，\n延文學儒者數百人，\n而公孫弘以《春秋》白衣為天子三公，\n封以平津侯。\n天下之學士靡然鄉風矣。\n\n公孫弘為學官，\n悼道之鬱滯，\n乃請曰︰\n「丞相御史言：\n制曰\n『蓋聞導民以禮，\n風之以樂。\n婚姻者，\n居室之大倫也。\n今禮廢樂崩，\n朕甚愍焉。\n故詳延天下方正博聞之士，\n咸登諸朝。\n其令禮官勸學，\n講議洽聞興禮，\n以為天下先。\n太常議，\n與博士弟子，\n崇鄉里之化，\n以廣賢材焉』。\n謹與太常臧、\n博士平等議曰：\n聞三代之道，\n鄉里有教，\n夏曰校，\n殷曰序，\n周曰庠。\n其勸善也，\n顯之朝廷；\n其懲惡也，\n加之刑罰。\n故教化之行也，\n建首善自京師始，\n由內及外。\n今陛下昭至德，\n開大明，\n配天地，\n本人倫，\n勸學脩禮，\n崇化厲賢，\n以風四方，\n太平之原也。\n古者政教未洽，\n不備其禮，\n請因舊官而興焉。\n為博士官置弟子五十人，\n復其身。\n太常擇民年十八已上，\n儀狀端正者，\n補博士弟子。\n郡國縣道邑有好文學，\n敬長上，\n肅政教，\n順鄉里，\n出入不悖所聞者，\n令相長丞上屬所二千石，\n二千石謹察可者，\n當與計偕，\n詣太常，\n得受業如弟子。\n一歲皆輒試，\n能通一蓺以上，\n補文學掌故缺；\n其高弟可以為郎中者，\n太常籍奏。\n即有秀才異等，\n輒以名聞。\n其不事學若下材及不能通一蓺，\n輒罷之，\n而請諸不稱者罰。\n臣謹案詔書律令下者，\n明天人分際，\n通古今之義，\n文章爾雅，\n訓辭深厚，\n恩施甚美。\n小吏淺聞，\n不能究宣，\n無以明布諭下。\n治禮次治掌故，\n以文學禮義為官，\n遷留滯。\n請選擇其秩比二百石以上，\n及吏百石通一蓺以上，\n補左右內史、\n大行卒史；\n比百石已下，\n補郡太守卒史：\n皆各二人，\n邊郡一人。\n先用誦多者，\n若不足，\n乃擇掌故補中二千石屬，\n文學掌故補郡屬，\n備員。\n請著功令。\n佗如律令。」\n制曰︰\n「可。」\n自此以來，\n則公卿大夫士吏斌斌多文學之士矣。\n\n申公者，\n魯人也。\n高祖過魯，\n申公以弟子從師入見高祖于魯南宮。\n呂太后時，\n申公游學長安，\n與劉郢同師。\n已而郢為楚王，\n令申公傅其太子戊。\n戊不好學，\n疾申公。\n及王郢卒，\n戊立為楚王，\n胥靡申公。\n申公恥之，\n歸魯，\n退居家教，\n終身不出門，\n復謝絕賓客，\n獨王命召之乃往。\n弟子自遠方至受業者百餘人。\n申公獨以《詩》經為訓以教，\n無傳，\n疑者則闕不傳。\n\n蘭陵王臧既受《詩》，\n以事孝景帝為太子少傅，\n免去。\n今上初即位，\n臧迺上書宿衛上，\n累遷，\n一歲中為郎中令。\n及代趙綰亦嘗受《詩》申公，\n綰為御史大夫。\n綰、臧請天子，\n欲立明堂以朝諸侯，\n不能就其事，\n乃言師申公。\n於是天子使使束帛加璧安車駟馬迎申公，\n弟子二人乘軺傳從。\n至，見天子。\n天子問治亂之事，\n申公時已八十餘，\n老，對曰︰\n「為治者不在多言，\n顧力行何如耳。」\n是時天子方好文詞，\n見申公對，\n默然。\n然已招致，\n則以為太中大夫，\n舍魯邸，\n議明堂事。\n太皇竇太后好老子言，\n不說儒術，\n得趙綰、\n王臧之過以讓上，\n上因廢明堂事，\n盡下趙綰、\n王臧吏，\n後皆自殺。\n申公亦疾免以歸，\n數年卒。\n\n弟子為博士者十餘人：\n孔安國至臨淮太守，\n周霸至膠西內史，\n夏寬至城陽內史，\n碭魯賜至東海太守，\n蘭陵繆生至長沙內史，\n徐偃為膠西中尉，\n鄒人闕門慶忌為膠東內史。\n其治官民皆有廉節，\n稱其好學。\n學官弟子行雖不備，\n而至於大夫、\n郎中、\n掌故以百數。\n言《詩》雖殊，\n多本於申公。\n\n清河王太傅轅固生者，\n齊人也。\n以治《詩》，\n孝景時為博士。\n與黃生爭論景帝前。\n黃生曰︰\n「湯武非受命，\n乃弒也。」\n轅固生曰︰\n「不然。\n夫桀紂虐亂，\n天下之心皆歸湯武，\n湯武與天下之心而誅桀紂，\n桀紂之民不為之使而歸湯武，\n湯武不得已而立，\n非受命為何？」\n黃生曰︰\n「冠雖敝，\n必加於首；\n履雖新，\n必關於足。\n何者，\n上下之分也。\n今桀紂雖失道，\n然君上也；\n湯武雖聖，\n臣下也。\n夫主有失行，\n臣下不能正言匡過以尊天子，\n反因過而誅之，\n代立踐南面，\n非弒而何也？」\n轅固生曰︰\n「必若所云，\n是高帝代秦即天子之位，\n非邪？」\n於是景帝曰︰\n「食肉不食馬肝，\n不為不知味；\n言學者無言湯武受命，\n不為愚。」\n遂罷。\n是後學者莫敢明受命放殺者。\n\n竇太后好《老子》書，\n召轅固生問《老子》書。\n固曰︰\n「此是家人言耳。」\n太后怒曰︰\n「安得司空城旦書乎？」\n乃使固入圈刺豕。\n景帝知太后怒而固直言無罪，\n乃假固利兵，\n下圈刺豕，\n正中其心，\n一刺，\n豕應手而倒。\n太后默然，\n無以復罪，\n罷之。\n居頃之，\n景帝以固為廉直，\n拜為清河王太傅。\n久之，\n病免。\n\n今上初即位，\n復以賢良徵固。\n諸諛儒多疾毀固，\n曰\n「固老」，\n罷歸之。\n時固已九十餘矣。\n固之徵也，\n薛人公孫弘亦徵，\n側目而視固。\n固曰︰\n「公孫子，\n務正學以言，\n無曲學以阿世！」\n自是之後，\n齊言《詩》皆本轅固生也。\n諸齊人以《詩》顯貴，\n皆固之弟子也。\n\n韓生者，\n燕人也。\n孝文帝時為博士，\n景帝時為常山王太傅。\n韓生推《詩》之意而為《內外傳》數萬言，\n其語頗與齊魯閒殊，\n然其歸一也。\n淮南賁生受之。\n自是之後，\n而燕趙閒言《詩》者由韓生。\n韓生孫商為今上博士。\n\n伏生者，\n濟南人也。\n故為秦博士。\n孝文帝時，\n欲求能治《尚書》者，\n天下無有，\n乃聞伏生能治，\n欲召之。\n是時伏生年九十餘，\n老，不能行，\n於是乃詔太常使掌故朝錯往受之。\n秦時焚書，\n伏生壁藏之。\n其後兵大起，\n流亡，\n漢定，\n伏生求其書，\n亡數十篇，\n獨得二十九篇，\n即以教于齊魯之閒。\n學者由是頗能言《尚書》，\n諸山東大師無不涉《尚書》以教矣。\n\n伏生教濟南張生及歐陽生，\n甌陽生教千乘兒寬。\n兒寬既通《尚書》，\n以文學應郡舉，\n詣博士受業，\n受業孔安國。\n兒寬貧無資用，\n常為弟子都養，\n及時時閒行傭賃，\n以給衣食。\n行常帶經，\n止息則誦習之。\n以試第次，\n補廷尉史。\n是時張湯方鄉學，\n以為奏讞掾，\n以古法議決疑大獄，\n而愛幸寬。\n寬為人溫良，\n有廉智，\n自持，\n而善著書、\n書奏，\n敏於文，\n口不能發明也。\n湯以為長者，\n數稱譽之。\n及湯為御史大夫，\n以兒寬為掾，\n薦之天子。\n天子見問，\n說之。\n張湯死後六年，\n兒寬位至御史大夫。\n九年而以官卒。\n寬在三公位，\n以和良承意從容得久，\n然無有所匡諫；\n於官，\n官屬易之，\n不為盡力。\n張生亦為博士。\n而伏生孫以治《尚書》徵，\n不能明也。\n\n自此之後，\n魯周霸、\n孔安國，\n雒陽賈嘉，\n頗能言《尚書》事。\n孔氏有古文《尚書》，\n而安國以今文讀之，\n因此起其家。\n逸《書》得十餘篇，\n蓋《尚書》滋多於是矣。\n\n諸學者多言《禮》，\n而魯高堂生最本。\n《禮》固自孔子時而其經不具，\n及至秦焚書，\n書散亡益多，\n於今獨有《士禮》，\n高堂生能言之。\n\n而魯徐生善為容。\n孝文帝時，\n徐生以容為禮官大夫。\n傳子至孫徐延、\n徐襄。\n襄，其天姿善為容，\n不能通《禮經》；\n延頗能，\n未善也。\n襄以容為漢禮官大夫，\n至廣陵內史。\n延及徐氏弟子公戶滿意、\n桓生、\n單次，\n皆嘗為漢禮官大夫。\n而瑕丘蕭奮以《禮》為淮陽太守。\n是後能言《禮》為容者，\n由徐氏焉。\n\n自魯商瞿受《易》孔子，\n孔子卒，\n商瞿傳《易》，\n六世至齊人田何，\n字子莊，\n而漢興。\n田何傳東武人王同子仲，\n子仲傳菑川人楊何。\n何以《易》，\n元光元年徵，\n官至中大夫。\n齊人即墨成以《易》至城陽相。\n廣川人孟但以《易》為太子門大夫。\n魯人周霸，\n莒人衡胡，\n臨菑人主父偃，\n皆以《易》至二千石。\n然要言《易》者本於楊何之家。\n\n董仲舒，\n廣川人也。\n以治《春秋》，\n孝景時為博士。\n下帷講誦，\n弟子傳以久次相受業，\n或莫見其面，\n蓋三年董仲舒不觀於舍園，\n其精如此。\n進退容止，\n非禮不行，\n學士皆師尊之。\n今上即位，\n為江都相。\n以《春秋》災異之變推陰陽所以錯行，\n故求雨閉諸陽，\n縱諸陰，\n其止雨反是。\n行之一國，\n未嘗不得所欲。\n中廢為中大夫，\n居舍，\n著《災異之記》。\n是時遼東高廟災，\n主父偃疾之，\n取其書奏之天子。\n天子召諸生示其書，\n有刺譏。\n董仲舒弟子呂步舒不知其師書，\n以為下愚。\n於是下董仲舒吏，\n當死，\n詔赦之。\n於是董仲舒竟不敢復言災異。\n\n董仲舒為人廉直。\n是時方外攘四夷，\n公孫弘治《春秋》不知董仲舒，\n而弘希世用事，\n位至公卿。\n董仲舒以弘為從諛。\n弘疾之，\n乃言上曰︰\n「獨董仲舒可使相膠西王。」\n膠西王素聞董仲舒月行，\n亦善待之。\n董仲舒恐久獲罪，\n疾免居家。\n至卒，\n終不治產業，\n以脩學著書為事。\n故漢興至于五世之閒，\n唯董仲舒名為明於《春秋》，\n其傳公羊氏也。\n\n胡毋生，\n齊人也。\n孝景時為博士，\n以老歸教授。\n齊之言《春秋》者多受胡毋生，\n公孫弘亦頗受焉。\n\n瑕丘江生為穀梁《春秋》。\n自公孫弘得用，\n嘗集比其義，\n卒用董仲舒。\n\n仲舒弟子遂者：\n蘭陵褚大，\n廣川殷忠，\n溫呂步舒。\n褚大至梁相。\n步舒至長史，\n持節使決淮南獄，\n於諸侯擅專斷，\n不報，\n以《春秋》之義正之，\n天子皆以為是。\n弟子通者，\n至於命大夫；\n為郎、\n謁者、\n掌故者以百數。\n而董仲舒子及孫皆以學至大官。\n\n5.62《酷吏列傳第六十二》\n\n孔子曰︰\n「導之以政，\n齊之以刑，\n民免而無恥。\n導之以德，\n齊之以禮，\n有恥且格。」\n老氏稱︰\n「上德不德，\n是以有德；\n下德不失德，\n是以無德。\n法令滋章，\n盜賊多有。」\n太史公曰：\n信哉是言也！\n法令者治之具，\n而非制治清濁之源也。\n昔天下之網嘗密矣，\n然姦偽萌起，\n其極也，\n上下相遁，\n至於不振。\n當是之時，\n吏治若救火揚沸，\n非武健嚴酷，\n惡能勝其任而愉快乎！\n言道德者，\n溺其職矣。\n故曰\n「聽訟，\n吾猶人也，\n必也使無訟乎」。\n「下士聞道大笑之」。\n非虛言也。\n漢興，\n破觚而為圜，\n斲雕而為朴，\n網漏於吞舟之魚，\n而吏治烝烝，\n不至於姦，\n黎民艾安。\n由是觀之，\n在彼不在此。\n\n高后時，\n酷吏獨有侯封，\n刻轢宗室，\n侵辱功臣。\n呂氏已敗，\n遂夷侯封之家。\n孝景時，\n鼂錯以刻深頗用術輔其資，\n而七國之亂，\n發怒於錯，\n錯卒以被戮。\n其後有郅都、\n寧成之屬。\n\n郅都者，\n楊人也。\n以郎事孝文帝。\n孝景時，\n都為中郎將，\n敢直諫，\n面折大臣於朝。\n嘗從入上林，\n賈姬如廁，\n野彘卒入廁。\n上目都，\n都不行。\n上欲自持兵救賈姬，\n都伏上前曰︰\n「亡一姬復一姬進，\n天下所少寧賈姬等乎？\n陛下縱自輕，\n柰宗廟太后何！」\n上遷，\n彘亦去。\n太后聞之，\n賜都金百笁，\n由此重郅都。\n\n濟南瞯氏宗人三百餘家，\n豪猾，\n二千石莫能制，\n於是景帝乃拜都為濟南太守。\n至則族滅瞯氏首惡，\n餘皆股栗。\n居歲餘，\n郡中不拾遺。\n旁十餘郡守畏都如大府。\n\n都為人勇，\n有氣力，\n公廉，\n不發私書，\n問遺無所受，\n請寄無所聽。\n常自稱曰︰\n「已倍親而仕，\n身固當奉職死節官下，\n終不顧妻子矣。」\n\n郅都遷為中尉。\n丞相條侯至貴倨也，\n而都揖丞相。\n是時民朴，\n畏罪自重，\n而都獨先嚴酷，\n致行法不避貴戚，\n列侯宗室見都側目而視，\n號曰\n「蒼鷹」。\n\n臨江王徵詣中尉府對簿，\n臨江王欲得刀筆為書謝上，\n而都禁吏不予。\n魏其侯使人以閒與臨江王。\n臨江王既為書謝上，\n因自殺。\n竇太后聞之，\n怒，以危法中都，\n都免歸家。\n孝景帝乃使使持節拜都為鴈門太守，\n而便道之官，\n得以便宜從事。\n匈奴素聞郅都節，\n居邊，\n為引兵去，\n竟郅都死不近鴈門。\n匈奴至為偶人象郅都，\n令騎馳射莫能中，\n見憚如此。\n匈奴患之。\n竇太后乃竟中都以漢法。\n景帝曰︰\n「都忠臣。」\n欲釋之。\n竇太后曰︰\n「臨江王獨非忠臣邪？」\n於是遂斬郅都。\n\n寧成者，\n穰人也。\n以郎謁者事景帝。\n好氣，\n為人小吏，\n必陵其長吏；\n為人上，\n操下如束溼薪。\n滑賊任威。\n稍遷至濟南都尉，\n而郅都為守。\n始前數都尉皆步入府，\n因吏謁守如縣令，\n其畏郅都如此。\n及成往，\n直陵都出其上。\n都素聞其聲，\n於是善遇，\n與結驩。\n久之，\n郅都死，\n後長安左右宗室多暴犯法，\n於是上召寧成為中尉。\n其治效郅都，\n其廉弗如，\n然宗室豪桀皆人人惴恐。\n\n武帝即位，\n徙為內史。\n外戚多毀成之短，\n抵罪髡鉗。\n是時九卿罪死即死，\n少被刑，\n而成極刑，\n自以為不復收，\n於是解脫，\n詐刻傳出關歸家。\n稱曰︰\n「仕不至二千石，\n賈不至千萬，\n安可比人乎！」\n乃貰貸買陂田千餘頃，\n假貧民，\n役使數千家。\n數年，\n會赦。\n致產數千金，\n為任俠，\n持吏長短，\n出從數十騎。\n其使民威重於郡守。\n\n周陽由者，\n其父趙兼以淮南王舅父侯周陽，\n故因姓周陽氏。\n由以宗家任為郎，\n事孝文及景帝。\n景帝時，\n由為郡守。\n武帝即位，\n吏治尚循謹甚，\n然由居二千石中，\n最為暴酷驕恣。\n所愛者，\n撓法活之；\n所憎者，\n曲法誅滅之。\n所居郡，\n必夷其豪。\n為守，\n視都尉如令。\n為都尉，\n必陵太守，\n奪之治。\n與汲黯俱為忮，\n司馬安之文惡，\n俱在二千石列，\n同車未嘗敢均茵伏。\n\n由後為河東都尉，\n時與其守勝屠公爭權，\n相告言罪。\n勝屠公當抵罪，\n義不受刑，\n自殺，\n而由棄市。\n\n自寧成、\n周陽由之後，\n事益多，\n民巧法，\n大抵吏之治類多成、\n由等矣。\n\n趙禹者，\n漦人。\n以佐史補中都官，\n用廉為令史，\n事太尉亞夫。\n亞夫為丞相，\n禹為丞相史，\n府中皆稱其廉平。\n然亞夫弗任，\n曰︰\n「極知禹無害，\n然文深，\n不可以居大府。」\n今上時，\n禹以刀筆吏積勞，\n稍遷為御史。\n上以為能，\n至太中大夫。\n與張湯論定諸律令，\n作見知，\n吏傳得相監司。\n用法益刻，\n蓋自此始。\n\n張湯者，\n杜人也。\n其父為長安丞，\n出，湯為兒守舍。\n還而鼠盜肉，\n其父怒，\n笞湯。\n湯掘窟得盜鼠及餘肉，\n劾鼠掠治，\n傳爰書，\n訊鞫論報，\n并取鼠與肉，\n具獄磔堂下。\n其父見之，\n視其文辭如老獄吏，\n大驚，\n遂使書獄。\n父死後，\n湯為長安吏，\n久之。\n\n周陽侯始為諸卿時，\n嘗繫長安，\n湯傾身為之。\n及出為侯，\n大與湯交，\n徧見湯貴人。\n湯給事內史，\n為寧成掾，\n以湯為無害，\n言大府，\n調為茂陵尉，\n治方中。\n\n武安侯為丞相，\n徵湯為吏，\n時薦言之天子，\n補御史，\n使案事。\n治陳皇后蠱獄，\n深竟黨與。\n於是上以為能，\n稍遷至太中大夫。\n與趙禹共定諸律令，\n務在深文，\n拘守職之吏。\n已而趙禹遷為中尉，\n徒為少府，\n而張湯為廷尉，\n兩人交驩，\n而兄事禹。\n禹為人廉倨。\n為吏以來，\n舍毋食客。\n公卿相造請禹，\n禹終不報謝，\n務在絕知友賓客之請，\n孤立行一意而已。\n見文法輒取，\n亦不覆案，\n求官屬陰罪。\n湯為人多詐，\n舞智以御人。\n始為小吏，\n乾沒，\n與長安富賈田甲、\n魚翁叔之屬交私。\n及列九卿，\n收接天下名士大夫，\n己心內雖不合，\n然陽浮慕之。\n\n是時上方鄉文學，\n湯決大獄，\n欲傅古義，\n乃請博士弟子治《尚書》、\n《春秋》補廷尉史，\n亭疑法。\n奏讞疑事，\n必豫先為上分別其原，\n上所是，\n受而著讞決法廷尉絜令揚主之明。\n奏事即譴，\n湯應謝，\n鄉上意所便，\n必引正、\n監、掾史賢者，\n曰︰\n「固為臣議，\n如上責臣，\n臣弗用，\n愚抵於此。」\n罪常釋。\n閒即奏事，\n上善之，\n曰︰\n「臣非知為此奏，\n乃正、\n監、掾史某為之。」\n其欲薦吏，\n揚人之善蔽人之過如此。\n所治即上意所欲罪，\n予監史深禍者；\n即上意所欲釋，\n與監史輕平者。\n所治即豪，\n必舞文巧詆；\n即下戶羸弱，\n時口言，\n雖文致法，\n上財察。\n於是往往釋湯所言。\n湯至於大吏，\n內行脩也。\n通賓客飲食。\n於故人子弟為吏及貧昆弟，\n調護之尤厚。\n其造請諸公，\n不避寒暑。\n是以湯雖文深意忌不專平，\n然得此聲譽。\n而刻深吏多為爪牙用者，\n依於文學之士。\n丞相弘數稱其美。\n及治淮南、\n衡山、\n江都反獄，\n皆窮根本。\n嚴助及伍被，\n上欲釋之。\n湯爭曰︰\n「伍被本畫反謀，\n而助親幸出入禁闥爪牙臣，\n乃交私諸侯如此，\n弗誅，\n後不可治。」\n於是上可論之。\n其治獄所排大臣自為功，\n多此類。\n於是湯益尊任，\n遷為御史大夫。\n\n會渾邪等降，\n漢大興兵伐匈奴，\n山東水旱，\n貧民流徙，\n皆仰給縣官，\n縣官空虛。\n於是丞上指，\n請造白金及五銖錢，\n籠天下鹽鐵，\n排富商大賈，\n出告緡令，\n鉏豪彊并兼之家，\n舞文巧詆以輔法。\n湯每朝奏事，\n語國家用，\n日晏，\n天子忘食。\n丞相取充位，\n天下事皆決於湯。\n百姓不安其生，\n騷動，\n縣官所興，\n未獲其利，\n姦吏並侵漁，\n於是痛繩以罪。\n則自公卿以下，\n至於庶人，\n咸指湯。\n湯嘗病，\n天子至自視病，\n其隆貴如此。\n\n匈奴來請和親，\n群臣議上前。\n博士狄山曰︰\n「和親便。」\n上問其便，\n山曰︰\n「兵者凶器，\n未易數動。\n高帝欲伐匈奴，\n大困平城，\n乃遂結和親。\n孝惠、\n高后時，\n天下安樂。\n及孝文帝欲事匈奴，\n北邊蕭然苦兵矣。\n孝景時，\n吳楚七國反，\n景帝往來兩宮閒，\n寒心者數月。\n吳楚已破，\n竟景帝不言兵，\n天下富實。\n今自陛下舉兵擊匈奴，\n中國以空虛，\n邊民大困貧。\n由此觀之，\n不如和親。」\n上問湯，\n湯曰︰\n「此愚儒，\n無知。」\n狄山曰︰\n「臣固愚忠，\n若御史大夫湯乃詐忠。\n若湯之治淮南，\n江都，\n以深文痛詆諸侯，\n別疏骨肉，\n使蕃臣不自安。\n臣固知湯之為詐忠。」\n於是上作色曰︰\n「吾使生居一郡，\n能無使虜入盜乎？」\n曰︰\n「不能。」\n曰︰\n「居一縣？」\n對曰︰\n「不能。」\n復曰︰\n「居一障閒？」\n山自度辯窮且下吏，\n曰︰\n「能。」\n於是上遣山乘鄣。\n至月餘，\n匈奴斬山頭而去。\n自是以後，\n群臣震慴。\n\n湯之客田甲，\n雖賈人，\n有賢操。\n始湯為小吏時，\n與錢通，\n及湯為大吏，\n甲所以責湯行義過失，\n亦有烈士風。\n\n湯為御史大夫七歲，\n敗。\n\n河東人李文嘗與湯有卻，\n已而為御史中丞，\n恚，數從中文書事有可以傷湯者，\n不能為地。\n湯有所愛史魯謁居，\n知湯不平，\n使人上蜚變告文姦事，\n事下湯，\n湯治論殺文，\n而湯心知謁居為之。\n上問曰︰\n「言變事縱跡安起？」\n湯詳驚曰︰\n「此殆文故人怨之。」\n謁居病臥閭里主人，\n湯自往視疾，\n為謁居摩足。\n趙國以冶鑄為業，\n王數訟鐵官事，\n湯常排趙王。\n趙王求湯陰事。\n謁居嘗案趙王，\n趙王怨之，\n并上書告︰\n「湯，\n大臣也，\n史謁居有病，\n湯至為摩足，\n疑與為大姦。」\n事下廷尉。\n謁居病死，\n事連其弟，\n弟繫導官。\n湯亦治他囚導官，\n見謁居弟，\n欲陰為之，\n而詳不省。\n謁居弟弗知，\n怨湯，\n使人上書告湯與謁居謀，\n共變告李文。\n事下減宣。\n宣嘗與湯有卻，\n及得此事，\n窮竟其事，\n未奏也。\n會人有盜發孝文園瘞錢，\n丞相青翟朝，\n與湯約俱謝，\n至前，\n湯念獨丞相以四時行園，\n當謝，\n湯無與也，\n不謝。\n丞相謝，\n上使御史案其事。\n湯欲致其文丞相見知，\n丞相患之。\n三長史皆害湯，\n欲陷之。\n\n始長史朱買臣，\n會稽人也。\n讀《春秋》。\n莊助使人言買臣，\n買臣以《楚辭》與助俱幸，\n侍中，\n為太中大夫，\n用事；\n而湯乃為小吏，\n跪伏使買臣等前。\n已而湯為廷尉，\n治淮南獄，\n排擠莊助，\n買臣固心望。\n及湯為御史大夫，\n買臣以會稽守為主爵都尉，\n列於九卿。\n數年，\n坐法廢，\n守長史，\n見湯，\n湯坐床上，\n丞史遇買臣弗為禮。\n買臣楚士，\n深怨，\n常欲死之。\n王朝，\n齊人也。\n以術至右內史。\n邊通，\n學長短，\n剛暴彊人也，\n官再至濟南相。\n故皆居湯右，\n已而失官，\n守長史，\n詘體於湯。\n湯數行丞相事，\n知此三長史素貴，\n常淩折之。\n以故三長史合謀曰︰\n「始湯約與君謝，\n已而賣君；\n今欲劾君以宗廟事，\n此欲代君耳。\n吾知湯陰事。」\n使吏捕案湯左田信等，\n曰湯且欲奏請，\n信輒先知之，\n居物致富，\n與湯分之，\n及他姦事。\n事辭頗聞。\n上問湯曰︰\n「吾所為，\n賈人輒先知之，\n益居其物，\n是類有以吾謀告之者。」\n湯不謝。\n湯又詳驚曰︰\n「固宜有。」\n減宣亦奏謁居等事。\n天子果以湯懷詐面欺，\n使使八輩簿責湯。\n湯具自道無此，\n不服。\n於是上使趙禹責湯。\n禹至，\n讓湯曰︰\n「君何不知分也。\n君所治夷滅者幾何人矣？\n今人言君皆有狀，\n天子重致君獄，\n欲令君自為計，\n何多以對簿為？」\n湯乃為書謝曰︰\n「湯無尺寸功，\n起刀筆吏，\n陛下幸致為三公，\n無以塞責。\n然謀陷湯罪者，\n三長史也。」\n遂自殺。\n\n湯死，\n家產直不過五百金，\n皆所得奉賜，\n無他業。\n昆弟諸子欲厚葬湯，\n湯母曰︰\n「湯為天子大臣，\n被汙惡言而死，\n何厚葬乎！」\n載以牛車，\n有棺無椁。\n天子聞之，\n曰︰\n「非此母不能生此子。」\n乃盡案誅三長史。\n丞相青翟自殺。\n出田信。\n上惜湯，\n稍遷其子安世。\n\n趙禹中廢，\n已而為廷尉。\n始條侯以為禹賊深，\n弗任。\n及禹為少府，\n比九卿。\n禹酷急，\n至晚節，\n事益多，\n吏務為嚴峻，\n而禹治加緩，\n而名為平。\n王溫舒等後起，\n治酷於禹。\n禹以老，\n徙為燕相。\n數歲，\n亂悖有罪，\n免歸。\n後湯十餘年，\n以壽卒于家。\n\n義縱者，\n河東人也。\n為少年時，\n嘗與張次公俱攻剽為群盜。\n縱有姊姁，\n以醫幸王太后。\n王太后問︰\n「有子兄弟為官者乎？」\n姊曰︰\n「有弟無行，\n不可。」\n太后乃告上，\n拜義姁弟縱為中郎，\n補上黨郡中令。\n治敢行，\n少蘊藉，\n縣無逋事，\n舉為第一。\n遷為長陵及長安令，\n直法行治，\n不避貴戚。\n以捕案太后外孫成君子仲，\n上以為能，\n遷為河內都尉。\n至則族滅其豪穰氏之屬，\n河內道不拾遺。\n而張次公亦為郎，\n以勇悍從軍，\n敢深入，\n有功，\n為岸頭侯。\n\n寧成家居，\n上欲以為郡守。\n御史大夫弘曰︰\n「臣居山東為小吏時，\n寧成為濟南都尉，\n其治如狼牧羊。\n成不可使治民。」\n上乃拜成為關都尉。\n歲餘，\n關東吏隸郡國出入關者，\n號曰\n「寧見乳虎，\n無值寧成之怒」。\n義縱自河內遷為南陽太守，\n聞寧成家居南陽，\n及縱至關，\n寧成側行送迎，\n然縱氣盛，\n弗為禮。\n至郡，\n遂案寧氏，\n盡破碎其家。\n成坐有罪，\n及孔、\n暴之屬皆犇亡，\n南陽吏民重足一迹。\n而平氏朱彊、\n杜衍、\n杜周為縱牙爪之吏，\n任用，\n遷為廷史。\n軍數出定襄，\n定襄吏民亂敗，\n於是徙縱為定襄太守。\n縱至，\n掩定襄獄中重罪輕繫二百餘人，\n及賓客昆弟私入相視亦二百餘人。\n縱一捕鞠，\n曰\n「為死罪解脫」。\n是日皆報殺四百餘人，\n其後郡中不寒而栗，\n猾民佐吏為治。\n\n是時趙禹、\n張湯以深刻為九卿矣，\n然其治尚寬，\n輔法而行，\n而縱以鷹擊毛摯為治。\n後會五銖錢白金起，\n民為姦，\n京師尤甚，\n乃以縱為右內史，\n王溫舒為中尉。\n溫舒至惡，\n其所為不先言縱，\n縱必以氣淩之，\n敗壞其功。\n其治，\n所誅殺甚多，\n然取為小治，\n姦益不勝，\n直指始出矣。\n吏之治以斬殺縛束為務，\n閻奉以惡用矣。\n縱廉，\n其治放郅都。\n上幸鼎湖，\n病久，\n已而卒起幸甘泉，\n道多不治。\n上怒曰︰\n「縱以我為不復行此道乎？」\n嗛之。\n至冬，\n楊可方受告緡，\n縱以為此亂民，\n部吏捕其為可使者。\n天子聞，\n使杜式治，\n以為廢格沮事，\n棄縱市。\n後一歲，\n張湯亦死。\n\n王溫舒者，\n陽陵人也。\n少時椎埋為姦。\n已而試補縣亭長，\n數廢。\n為吏，\n以治獄至廷史。\n事張湯，\n遷為御史。\n督盜賊，\n殺傷甚多，\n稍遷至廣平都尉。\n擇郡中豪敢任吏十餘人，\n以為爪牙，\n皆把其陰重罪，\n而縱使督盜賊，\n快其意所欲得。\n此人雖有百罪，\n弗法；\n即有避，\n因其事夷之，\n亦滅宗。\n以其故齊趙之郊盜賊不敢近廣平，\n廣平聲為道不拾遺。\n上聞，\n遷為河內太守。\n\n素居廣平時，\n皆知河內豪姦之家，\n及往，\n九月而至。\n令郡具私馬五十匹，\n為驛自河內至長安，\n部吏如居廣平時方略，\n捕郡中豪猾，\n郡中豪猾相連坐千餘家。\n上書請，\n大者至族，\n小者乃死，\n家盡沒入償臧。\n奏行不過二三日，\n得可事。\n論報，\n至流血十餘里。\n河內皆怪其奏，\n以為神速。\n盡十二月，\n郡中毋聲，\n毋敢夜行，\n野無犬吠之盜。\n其頗不得，\n失之旁郡國，\n黎來，\n會春，\n溫舒頓足歎曰︰\n「嗟乎，\n令冬月益展一月，\n足吾事矣！」\n其好殺伐行威不愛人如此。\n天子聞之，\n以為能，\n遷為中尉。\n其治復放河內，\n徙諸名禍猾吏與從事，\n河內則楊皆、\n麻戊，\n關中楊贛、\n成信等。\n義縱為內史，\n憚未敢恣治。\n及縱死，\n張湯敗後，\n徙為廷尉，\n而尹齊為中尉。\n\n尹齊者，\n東郡茌平人。\n以刀筆稍遷至御史。\n事張湯，\n張湯數稱以為廉武，\n使督盜賊，\n所斬伐不避貴戚。\n遷為關內都尉，\n聲甚於寧成。\n上以為能，\n遷為中尉，\n吏民益凋敝。\n尹齊木彊少文，\n豪惡吏伏匿而善吏不能為治，\n以故事多廢，\n抵罪。\n上復徙溫舒為中尉，\n而楊僕以嚴酷為主爵都尉。\n\n楊僕者，\n宜陽人也。\n以千夫為吏。\n河南守案舉以為能，\n遷為御史，\n使督盜賊關東。\n治放尹齊，\n以為敢摯行。\n稍遷至主爵都尉，\n列九卿。\n天子以為能。\n南越反，\n拜為樓船將軍，\n有功，\n封將梁侯。\n為荀彘所縛。\n居久之，\n病死。\n\n而溫舒復為中尉。\n為人少文，\n居廷惛惛不辯，\n至於中尉則心開。\n督盜賊，\n素習關中俗，\n知豪惡吏，\n豪惡吏盡復為用，\n為方略。\n吏苛察，\n盜賊惡少投缿購告言姦，\n置伯格長以牧司姦盜賊。\n溫舒為人讇，\n善事有埶者；\n即無埶者，\n視之如奴。\n有埶家，\n雖有姦如山，\n弗犯；\n無埶者，\n貴戚必侵辱。\n舞文巧詆下戶之猾，\n以焄大豪。\n其治中尉如此。\n姦猾窮治，\n大抵盡靡爛獄中，\n行論無出者。\n其爪牙吏虎而冠。\n於是中尉部中中猾以下皆伏，\n有勢者為游聲譽，\n稱治。\n治數歲，\n其吏多以權富。\n\n溫舒擊東越還，\n議有不中意者，\n坐小法抵罪免。\n是時天子方欲作通天臺而未有人，\n溫舒請覆中尉脫卒，\n得數萬人作。\n上說，\n拜為少府。\n徙為右內史，\n治如其故，\n姦邪少禁。\n坐法失官。\n復為右輔，\n行中尉事，\n如故操。\n\n歲餘，\n會宛軍發，\n詔徵豪吏，\n溫舒匿其吏華成，\n及人有變告溫舒受員騎錢，\n他姦利事，\n罪至族，\n自殺。\n其時兩弟及兩婚家亦各自坐他罪而族。\n光祿徐自為曰︰\n「悲夫，\n夫古有三族，\n而王溫舒罪至同時而五族乎！」\n\n溫舒死，\n家直累千金。\n後數歲，\n尹齊亦以淮陽都尉病死，\n家直不滿五千金。\n所誅滅淮陽甚多，\n及死，\n仇家欲燒其尸，\n尸亡去歸葬。\n\n自溫舒等以惡為治，\n而郡守、\n都尉、\n諸侯二千石欲為治者，\n其治大抵盡放溫舒，\n而吏民益輕犯法，\n盜賊滋起。\n南陽有梅免、\n白政，\n楚有殷中、\n杜少，\n齊有徐勃，\n燕趙之閒有堅盧、\n范生之屬。\n大群至數千人，\n擅自號，\n攻城邑，\n取庫兵，\n釋死罪，\n縛辱郡太守、\n都尉，\n殺二千石，\n為檄告縣具食；\n小群以百數，\n掠鹵鄉里者，\n不可勝數也。\n放是天子始使御史中丞、\n丞相長史督之。\n猶弗能禁也，\n乃使光祿大夫范昆、\n諸輔都尉及故九卿張德等衣繡衣，\n持節，\n虎符發兵以興擊，\n斬首大部或至萬餘級，\n及以法誅通飲食，\n坐連諸郡，\n甚者數千人。\n數歲，\n乃頗得其渠率。\n散卒失亡，\n復聚黨阻山川者，\n往往而群居，\n無可柰何。\n於是作\n「沈命法」，\n曰群盜起不發覺，\n發覺而捕弗滿品者，\n二千石以下至小吏主者皆死。\n其後小吏畏誅，\n雖有盜不敢發，\n恐不能得，\n坐課累府，\n府亦使其不言。\n故盜賊寖多，\n上下相為匿，\n以文辭避法焉。\n\n減宣者，\n楊人也。\n以佐史無害給事東河守府。\n衛將軍青使買馬河東，\n見宣無害，\n言上，\n徵為大廄丞。\n官事辨，\n稍遷至御史及中丞。\n使治主父偃及治淮南反獄，\n所以微文深詆，\n殺者甚眾，\n稱為敢決疑。\n數廢數起，\n為御史及中丞者幾二十歲。\n王溫舒免中尉，\n而宣為左內史。\n其治米鹽，\n事大小皆關其手，\n自部署縣名曹實物，\n官吏令丞不得擅搖，\n痛以重法繩之。\n居官數年，\n一切郡中為小治辨，\n然獨宣以小致大，\n能因力行之，\n難以為經。\n中廢。\n為右扶風，\n坐怨成信，\n信亡藏上林中，\n宣使郿令格殺信，\n吏卒格信時，\n射中上林苑門，\n宣下吏詆罪，\n以為大逆，\n當族，\n自殺。\n而杜周任用。\n\n杜周者，\n南陽杜衍人。\n義縱為南陽守，\n以為爪牙，\n舉為廷尉史。\n事張湯，\n湯數言其無害，\n至御史。\n使案邊失亡，\n所論殺甚眾。\n奏事中上意，\n任用，\n與減宣相編，\n更為中丞十餘歲。\n\n其治與宣相放，\n然重遲，\n外寬，\n內深次骨。\n宣為左內史，\n周為廷尉，\n其治大放張湯而善候伺。\n上所欲擠者，\n因而陷之；\n上所欲釋者，\n久繫待問而微見其冤狀。\n客有讓周曰︰\n「君為天子決平，\n不循三尺法，\n專以人主意指為獄。\n獄者固如是乎？」\n周曰︰\n「三尺安出哉？\n前主所是著為律，\n後主所是疏為令，\n當時為是，\n何古之法乎！」\n\n至周為廷尉，\n詔獄亦益多矣。\n二千石繫者新故相因，\n不減百餘人。\n郡吏大府舉之廷尉，\n一歲至千餘章。\n章大者連逮證案數百，\n小者數十人；\n遠者數千，\n近者數百里。\n會獄，\n吏因責如章告劾，\n不服，\n以笞掠定之。\n於是聞有逮皆亡匿。\n獄久者至更數赦十有餘歲而相告言，\n大抵盡詆以不道以上。\n廷尉及中都官詔獄逮至六七萬人，\n吏所增加十萬餘人。\n\n周中廢，\n後為執金吾，\n逐盜，\n捕治桑弘羊、\n衛皇后昆弟子刻深，\n天子以為盡力無私，\n遷為御史大夫。\n家兩子，\n夾河為守。\n其治暴酷皆甚於王溫舒等矣。\n杜周初徵為廷史，\n有一馬，\n且不全；\n及身久任事，\n至三公列，\n子孫尊官，\n家訾累數巨萬矣。\n\n太史公曰：\n自郅都、\n杜周十人者，\n此皆以酷烈為聲。\n然郅都伉直，\n引是非，\n爭天下大體。\n張湯以知陰陽，\n人主與俱上下，\n時數辯當否，\n國家賴其便。\n趙禹時據法守正。\n杜周從諛，\n以少言為重。\n自張湯死後，\n網密，\n多詆嚴，\n官事寖以秏廢。\n九卿碌碌奉其官，\n救過不贍，\n何暇論繩墨之外乎！\n然此十人中，\n其廉者足以為儀表，\n其污者足以為戒，\n方略教導，\n禁姦止邪，\n一切亦皆彬彬質有其文武焉。\n雖慘酷，\n斯稱其位矣。\n至若蜀守馮當暴挫，\n廣漢李貞擅磔人，\n東郡彌僕鋸項，\n天水駱璧推咸，\n河東褚廣妄殺，\n京兆無忌、\n馮翊殷周蝮鷙，\n水衡閻奉朴擊賣請，\n何足數哉！\n何足數哉！\n\n5.63《大宛列傳第六十三》\n\n大宛之跡，\n見自張騫。\n張騫，漢中人。\n建元中為郎。\n是時天子問匈奴\n降者，\n皆言匈奴\n破月氏王，\n以其頭為飲器，\n\n月氏遁逃\n而常怨仇匈奴，\n無與共擊之。\n漢方欲事減胡，\n聞此言，\n因欲通使。\n\n道必更匈奴中，\n乃募\n能使者。\n騫以郎應募，\n使月氏，\n與堂邑氏故胡奴\n甘父俱出隴西。\n經匈奴，\n匈奴得之，\n傳詣單于。\n\n單于留之，\n曰︰「月氏在吾北，\n漢何以得往使，\n吾欲使越，\n漢肯聽我乎？」\n留騫十餘歲，\n與妻，\n有子，\n然騫持漢節不失。\n\n居匈奴中，\n益寬，\n騫因與其屬\n亡鄉月氏，\n西走數十日\n至大宛。\n\n大宛聞漢之饒財，\n欲通\n不得，\n見騫，\n喜，\n問曰︰「若欲何之？」\n騫曰︰\n\n「為漢使月氏，\n而為匈奴所閉道。\n今亡，\n唯王使人導送我。\n誠得至，\n反漢，\n漢之賂遺王財不可勝言。」\n大宛以為然，\n遣騫，\n為發導繹，\n抵康居，\n康居傳致大月氏。\n\n大月氏王已為胡所殺，\n立其太子為王。\n既臣大夏而居，\n地肥饒，\n少寇，\n志安樂，\n又自以遠漢，\n殊無報胡之心。\n騫從月氏至大夏，\n竟不能得月氏要領。\n\n留歲餘，\n還，\n並南山，\n欲從羌中歸，\n復為匈奴所得。\n留歲餘，\n\n單于死，\n左谷蠡王攻其太子\n自立，\n國內亂，\n騫與胡妻及堂邑父\n俱亡歸漢。\n漢拜騫為太中大夫，\n堂邑父為奉使君。\n\n騫為人彊力，\n寬大信人，\n蠻夷愛之。\n堂邑父故胡人，\n善射，\n窮急射禽獸\n給食。\n初，\n騫行時百餘人，\n去十三歲，\n唯二人得還。\n\n鶱身所至者大宛、\n大月氏、大夏、康居，\n而傳聞\n其旁大國五六，\n具為天子言之。\n曰：\n\n大宛在匈奴西南，\n在漢正西，去漢可萬里。\n其俗土著，\n耕田，\n田稻麥。\n有蒲陶酒。\n\n多善馬，\n馬汗血，\n其先天馬子也。\n有城郭屋室。\n其屬邑大小七十餘城，\n眾可數十萬。\n其兵弓矛騎射。\n\n其北則康居，\n西則大月氏，\n西南則大夏，\n東北則烏孫，\n東則扜罙、于窴。\n于窴之西，\n則水皆西流，\n注西海；\n其東水東流，\n注鹽澤。\n\n鹽澤潛行地下，\n其南則河源出焉。\n多玉石，\n河注中國。\n而樓蘭、姑師邑有城郭，\n臨鹽澤。\n鹽澤去長安可五千里。\n匈奴右方居\n鹽澤以東，\n至隴西長城，\n南接羌，\n鬲漢道焉。\n\n烏孫在大宛東北可二千里，\n行國，\n隨畜，\n與匈奴同俗。\n控弦者數萬，\n敢戰。\n故服匈奴，\n及盛，\n取其羈屬，\n不肯往朝會焉。\n\n康居在大宛西北可二千里，\n行國，\n與月氏大同俗。\n控弦者八九萬人。\n與大宛鄰國。國小，\n南羈事月氏，\n東羈事匈奴。\n\n奄蔡在康居西北可二千里，\n行國，\n與康居大同俗。\n控弦者十餘萬。\n臨大澤，無崖，\n蓋乃北海云。\n\n大月氏在大宛西可二三千里，\n居媯水北。\n其南則大夏，\n西則安息，\n北則康居。\n行國也，\n隨畜移徙，\n與匈奴同俗。\n\n控弦者可一二十萬。\n故時彊，\n輕匈奴，\n及冒頓立，\n攻破月氏，\n至匈奴老上單于，\n殺月氏王，\n以其頭為飲器。\n\n始月氏居\n敦煌、祁連閒，\n及為匈奴所敗，\n乃遠去，\n過宛，\n西擊大夏而臣之，\n遂都媯水北，為王庭。\n其餘小眾不能去者，\n保南山羌，\n號小月氏。\n\n安息在大月氏西可數千里。\n其俗土著，\n耕田，\n田稻麥，\n蒲陶酒。\n城邑如大宛。\n其屬小大數百城，\n地方數千里，\n最為大國。\n臨媯水，\n\n有市，\n民商賈用車及船，\n行旁國或數千里。\n以銀為錢，\n錢如其王面，\n王死輒更錢，\n效王面焉。\n畫革旁行以為書記。\n其西則條枝，\n北有奄蔡、黎軒。\n\n條枝在安息西數千里，\n臨西海。\n暑溼。\n耕田，\n田稻。\n有大鳥，\n卵如甕。\n人眾甚多，\n往往有小君長，\n\n而安息役屬之，\n以為外國。\n國善眩。\n安息長老傳聞\n條枝有弱水、\n西王母，\n而未嘗見。\n\n大夏在大宛西南二千餘里\n媯水南。\n其俗土著，\n有城屋，\n與大宛同俗。\n無大王君長，\n往往城邑置小長。\n\n其兵弱，\n畏戰。\n善賈市。\n及大月氏西徙，\n攻敗之，\n皆臣畜大夏。\n大夏民多，\n可百餘萬。\n其都曰藍市城，\n有市販賈諸物。\n其東南有身毒國。\n\n騫曰︰「臣在大夏時，\n見邛竹杖、\n蜀布。\n問曰︰『安得此？』\n大夏國人曰︰\n『吾賈人往市之身毒。\n身毒在大夏東南可數千里。\n其俗土著，\n大與大夏同，\n而卑溼暑熱云。\n其人民乘象以戰。\n其國臨大水焉。』\n\n以騫度之，\n大夏去漢萬二千里，居漢西南。\n今身毒國又居\n大夏東南數千里，\n有蜀物，\n此其去蜀不遠矣。\n今使大夏，\n從羌中，險，\n羌人惡之；\n少北，\n則為匈奴所得；\n從蜀宜徑，\n又無寇。」\n\n天子既聞大宛及大夏、\n安息之屬皆大國，\n多奇物，\n土著，\n頗與中國同業，\n而兵弱，\n貴漢財物；\n\n其北有大月氏、\n康居之屬，\n兵彊，\n可以賂遺設利朝也。\n且誠得而以義屬之，\n刖廣地萬里，\n重九譯，\n致殊俗，\n威德徧於四海。\n\n天子欣然，\n以騫言為然，\n乃令騫因蜀犍為\n發閒使，\n四道並出：\n出駹，\n出冉，\n出徙，\n出邛、僰，\n皆各行一二千里。\n其北方閉氐、筰，\n南方閉巂、昆明。\n\n昆明之屬無君長，\n善寇盜，\n輒殺略漢使，\n終莫得通。\n然聞其西可千餘里\n有乘象國，名曰滇越，\n而蜀賈\n姦出物者或至焉，\n\n於是漢以求大夏道\n始通滇國。\n初，\n漢欲通西南夷，\n費多，\n道不通，\n罷之。\n及張騫言可以\n通大夏，\n乃復事西南夷。\n\n騫以校尉\n從大將軍\n擊匈奴，\n知水草處，\n軍得以不乏，\n乃封騫為博望侯。\n是歲元朔六年也。\n\n其明年，\n騫為衛尉，\n與李將軍\n俱出右北平擊匈奴。\n匈奴圍李將軍，\n軍失亡多；\n而騫後期\n當斬，\n贖為庶人。\n\n是歲漢遣驃騎\n破匈奴西域數萬人，\n至祁連山。\n其明年，\n渾邪王率其民降漢，\n而金城、河西西並南山\n至鹽澤空無匈奴。\n匈奴時有候者到，\n而希矣。\n其後二年，\n漢擊走單于於幕北。\n\n是後天子數問\n騫大夏之屬。\n騫既失侯，\n因言曰︰\n「臣居匈奴中，\n聞烏孫王號昆莫，\n昆莫之父，\n匈奴西邊小國也。\n\n匈奴攻殺其父，\n而昆莫生棄於野。\n烏嗛肉蜚其上，\n狼往乳之。\n單于怪\n以為神，\n而收長之。\n及壯，\n使將兵，\n數有功，\n\n單于復以其父之民\n予昆莫，\n令長守於西城域。\n昆弟收養其民，\n攻旁小邑，\n控弦數萬，\n習攻戰。\n單于死，\n\n昆莫乃率其眾遠徙，\n中立，\n不肯朝會匈奴。\n匈奴遣奇兵擊，\n不勝，\n以為神而遠之，\n因羈屬之，\n不大攻。\n\n今單于新困於漢，\n而故渾邪地空無人。\n蠻夷俗貪漢財物，\n今誠以此時\n而厚幣賂烏孫，\n招以益東，\n居故渾邪之地，\n與漢結昆弟，\n其勢宜聽，\n\n聽\n則是斷匈奴右臂也。\n既連烏孫，\n自其西大夏之屬\n皆可招來\n而為外臣。」\n\n天子以為然，\n拜騫為中郎將，\n將三百人，\n馬各二匹，\n牛羊以萬數，\n齎金幣帛直數千巨萬，\n多持節\n副使，\n道可使，使遺之他旁國。\n\n騫既至烏孫，\n烏孫王昆莫\n見漢使如單于禮，\n騫大慚，\n知蠻夷貪，\n乃曰︰\n「天子致賜，\n王不拜則還賜。」\n\n昆莫起拜賜，\n其他如故。\n騫諭使指曰︰\n「烏孫能東\n居渾邪地，\n則漢遣翁主\n為昆莫夫人。」\n\n烏孫國分，\n王老，\n而遠漢，\n未知其大小，\n素服屬匈奴日久矣，\n且又近之，\n\n其大臣皆畏胡，\n不欲移徙，\n王不能專制。\n騫不得其要領。\n昆莫有十餘子，\n其中子曰大祿，\n彊，\n善將眾，\n\n將眾別居\n萬餘騎。\n大祿兄為太子，\n太子有子曰岑娶，\n而太子蚤死。\n臨死謂其父昆莫曰︰\n「必以岑娶為太子，\n無令他人代之。」\n昆莫哀而許之，\n卒以岑娶為太子。\n\n大祿怒其不得代太子也，\n乃收其諸昆弟，\n將其眾畔，\n謀攻岑娶及昆莫。\n昆莫老，\n常恐大祿殺岑娶，\n予岑娶萬餘騎\n別居，\n而昆莫有萬餘騎自備，\n\n國眾\n分為三，\n而其大總取羈屬昆莫，\n昆莫亦以此\n不敢專約於騫。\n\n騫因分遣副使使大宛、\n康居、大月氏、大夏、安息、身毒、\n于窴、扜罙及諸旁國。\n\n烏孫發導譯送騫\n還，\n騫與烏孫遣使數十人，\n馬數十匹\n報謝，\n因令窺漢，\n知其廣大。\n\n騫還到，\n拜為大行，\n列於九卿。\n歲餘，\n卒。\n\n烏孫使既見漢人眾富厚，\n歸報其國，\n其國乃益重漢。\n其後歲餘，\n騫所遣使通大夏之屬者\n皆頗與其人俱來，\n於是西北國始通\n於漢矣。\n\n然張騫鑿空，\n其後使往者\n皆稱博望侯，\n以為質於外國，\n外國由此信之。\n\n自博望侯騫死後，\n匈奴聞漢通烏孫，\n怒，\n欲擊之。\n及漢使烏孫，\n若出其南，\n抵大宛、大月氏相屬，\n\n烏孫乃恐，\n使使獻馬，\n願得尚漢女翁主\n為昆弟。\n天子問群臣議計，\n皆曰\n「必先納聘，\n然後乃遣女」。\n\n初，\n天子發書《易》，\n云\n「神馬當從西北來」。\n得烏孫馬好，\n名曰「天馬」。\n\n及得大宛汗血馬，\n益壯，\n更名烏孫馬曰\n「西極」，\n名大宛馬曰\n「天馬」云。\n而漢始築令居以西，\n初置酒泉郡\n以通西北國。\n因益發使抵安息、\n\n奄蔡、黎軒、條枝、身毒國。\n而天子好宛馬，\n使者相望於道。\n諸使外國一輩大者\n數百，\n少者百餘人，\n人所齎操\n大放博望侯時。\n其後益習而衰少焉。\n\n漢率一歲中\n使多者十餘，少者五六輩，\n遠者八九歲，\n近者數歲而反。\n\n是時漢既滅越，\n而蜀、西南夷皆震，\n請吏入朝。\n於是置益州、越巂、\n牂柯、\n沈黎、汶山郡，\n欲地接以前\n通大夏。\n\n乃遣使柏始昌、呂越人等\n歲十餘輩，\n出此初郡抵大夏，\n皆復閉昆明，\n為所殺，奪幣財，\n終莫能通至大夏焉。\n於是漢發三輔罪人，\n因巴蜀士數萬人，\n遣兩將軍郭昌、\n衛廣等\n往擊昆明之遮漢使者，\n\n斬首虜數萬人\n而去。\n其後遣使，\n昆明復為寇，\n竟莫能得通。\n而北道酒泉抵大夏，\n使者既多，\n而外國益厭漢幣，\n不貴其物。\n\n自博望侯開外國道\n以尊貴，\n其後從吏卒\n皆爭上書\n言外國奇怪利害，\n求使。\n天子為其絕遠，\n非人所樂往，\n聽其言，\n予節，\n\n募吏民毋問所從來，\n為具備人眾遣之，\n\n以廣其道。\n來還\n不能毋侵盜幣物，\n及使失指，\n\n天子為其習之，\n輒覆案致重罪，\n以激怒令贖，\n復求使。\n使端無窮，\n而輕犯法。\n\n其吏卒亦輒復\n盛推外國所有，\n言大者予節，\n言小者為副，\n故妄言無行之徒\n皆爭效之。\n其使皆貧人子，\n私縣官齎物，\n欲賤市\n以私其利外國。\n\n外國亦厭使\n人人有言輕重，\n度漢兵遠不能至，\n而禁其食物\n以苦漢使。\n漢使乏絕積怨，\n至相攻擊。\n而樓蘭、姑師小國耳，\n當空道，\n攻劫漢吏王恢等\n尤甚。\n\n而匈奴奇兵時時\n遮擊使西國者。\n使者爭徧言\n外國災害，\n皆有城邑，\n兵弱易擊。\n\n於是天子\n以故遣從驃侯破奴\n將屬國騎及郡兵數萬，\n至匈河水，\n欲以擊胡，\n胡皆去。\n\n其明年，\n擊姑師，\n破奴與輕騎七百餘\n先至，\n虜樓蘭王，\n遂破姑師。\n因舉兵威以困烏孫、\n大宛之屬。\n\n還，\n封破奴為浞野侯。\n王恢數使，\n為樓蘭所苦，\n言天子，\n天子發兵\n令恢佐破奴\n擊破之，\n封恢為浩侯。\n於是酒泉列亭鄣\n至玉門矣。\n\n烏孫以千匹馬\n聘漢女，\n漢遣宗室女江都翁主\n往妻烏孫，\n烏孫王昆莫以為右夫人。\n匈奴亦遣女妻昆莫，\n昆莫以為左夫人。\n昆莫曰「我老」，\n乃令其孫岑娶妻翁主。\n烏孫多馬，\n其富人至有四五千匹馬。\n\n初，\n漢使至安息，\n安息王令將二萬騎\n迎於東界。\n東界去王都數千里。\n行比至，\n過數十城，\n人民相屬甚多。\n\n漢使還，\n而後發使隨漢使\n來觀漢廣大，\n以大鳥卵\n及黎軒善眩人獻于漢。\n及宛西小國驩潛、大益，\n宛東姑師、扜罙、蘇薤之屬，\n皆隨漢使獻見天子。\n天子大悅。\n\n而漢使窮河源，\n河源出于窴，\n其山多玉石，\n采來，\n天子案古圖書，\n名河所出山\n曰崑崙云。\n\n是時上方數巡狩海上，\n乃悉從外國客，\n大都多人則過之，\n散財帛以賞賜，\n厚具以饒給之，\n以覽示漢富厚焉。\n\n於是大觳抵，\n出奇戲諸怪物，\n多聚觀者，\n行賞賜，\n酒池肉林，\n令外國客徧觀名各\n倉庫府藏之積，\n見漢之廣大，\n傾駭之。\n\n及加其眩者之工，\n而觳抵奇戲\n歲增變，\n甚盛益興，自此始。\n\n西北外國使，\n更來更去。\n宛以西，\n皆自以遠，\n尚驕恣晏然，\n未可詘以禮\n羈縻而使也。\n\n自烏孫西至安息，\n以近匈奴，\n匈奴困月氏也，\n匈奴使\n持單于一信，\n則國國傳送食，\n不敢留苦；\n\n及至漢使，\n非出幣帛不得食，\n不市畜\n不得騎用。\n所以然者，\n遠漢，\n而漢多財物，\n故必市乃得所欲，\n\n然以畏匈奴\n於漢使焉。\n宛左右以蒲陶為酒，\n富人藏酒至萬餘石，\n久者數十歲不敗。\n\n俗嗜酒，\n馬嗜苜蓿。\n漢使取其實來，\n於是天子始種苜蓿、蒲陶\n肥饒地。\n及天馬多，\n外國使來眾，\n則離宮別觀旁\n盡種蒲萄、苜蓿極望。\n\n自大宛以西至安息，\n國雖頗異言，\n然大同俗，\n相知言。\n其人皆深眼，\n多鬚䫇，\n善市賈，\n爭分銖。\n俗貴女子，\n女子所言而丈夫乃決正。\n\n其地皆無絲漆，\n不知鑄錢器。\n及漢使亡\n卒降，\n教鑄作他兵器。\n得漢黃白金，\n輒以為器，\n不用為幣。\n\n而漢使者往既多，\n其少從率\n多進熟於天子，\n言曰︰\n「宛有善馬在貳師城，\n匿不肯與漢使。」\n天子既好宛馬，\n聞之甘心，\n使壯士車令\n持千金及金馬\n以請宛王貳師城善馬。\n\n宛國饒漢物，\n相與謀曰︰\n「漢去我遠，\n而鹽水中數敗，\n出其北有胡寇，\n出其南乏水草。\n\n又且往往\n而絕邑，\n乏食者多。\n漢使數百人為輩來，\n而常乏食，\n死者過半，\n是安能\n致大軍乎？\n無柰我何。\n且貳師馬，\n宛寶馬也。」\n\n遂不肯予漢使。\n漢使怒，\n妄言，\n椎金馬而去。\n宛貴人怒曰︰\n「漢使至輕我！」\n遣漢使去，\n令其東邊郁成遮\n攻殺漢使，\n取其財物。\n\n於是天子大怒。\n諸嘗使宛姚定漢等\n言兵弱，\n誠以漢兵不過三千人，\n彊弩射之，\n即盡虜破宛矣。\n天子已嘗使浞野侯攻樓蘭，\n以七百騎先至，\n虜其王，\n\n以定漢等言為然，\n而欲侯寵姬李氏，\n拜李廣利為貳師將軍，\n發屬國六千騎，\n及郡國惡少年數萬人，\n以往伐宛。\n期至貳師城取善馬，\n故號「貳師將軍」。\n\n趙始成為軍正，\n故浩侯王恢使導軍，\n而李哆為校尉，\n制軍事。\n是歲太初元年也。\n而關東蝗大起，\n蜚西至敦煌。\n\n貳師將軍軍既西過鹽水，\n當道小國\n恐，\n各堅城守，\n不肯給食。\n攻之不能下。\n下者得食，\n不下者數日\n則去。\n比至郁成，\n\n士至者不過數千，\n皆飢罷。\n攻郁成，\n郁成大破之，\n所殺傷甚眾。\n貳師將軍與哆、\n始成等計︰\n「至郁成尚不能舉，\n況至其王都乎？」\n\n引兵而還。\n往來二歲。\n還至敦煌，\n士不過什一二。\n使使上書言\n「道遠多乏食；\n且士卒不患戰，\n患飢。\n人少，\n不足以拔宛。\n願且罷兵，\n益發而復往。」\n\n天子聞之，\n大怒，\n而使使遮玉門，\n曰軍有敢入者\n輒斬之！\n貳師恐，\n因留敦煌。\n\n其夏，\n漢亡浞野之兵二萬餘\n於匈奴。\n公卿及議者皆願\n罷擊宛軍，\n專力攻胡。\n天子已業誅宛，\n宛小國而不能下，\n則大夏之屬輕漢，\n\n而宛善馬絕不來，\n烏孫、侖頭易苦漢使矣，\n為外國笑。\n乃案言伐宛尤不便者鄧光等，\n赦囚徒材官，\n益發惡少年\n及邊騎，\n\n歲餘\n而出敦煌者六萬人，\n負私從者不與。\n牛十萬，\n馬三萬餘匹，\n驢騾橐它以萬數。\n多齎糧，\n兵弩甚設，\n天下騷動，\n傳相奉伐宛，\n\n凡五十餘校尉。\n宛王城中無井，\n皆汲城外流水，\n於是乃遣水工\n徙其城下水空\n以空其城。\n\n益發戍甲卒十八萬，\n酒泉、張掖北，\n置居延、休屠\n以衛酒泉，\n而發天下七科適，\n及載糒給貳師。\n\n轉車人徒相連屬\n至敦煌。\n而拜習馬者二人\n為執驅校尉，\n備破宛\n擇取其善馬云。\n\n於是貳師後復行，\n兵多，\n而所至小國莫不迎，\n出食給軍。\n至侖頭，\n侖頭不下，\n攻數日，\n屠之。\n自此而西，\n平行至宛城，\n\n漢兵到者三萬人。\n宛兵迎擊漢兵，\n漢兵射敗之，\n宛走入\n葆乘其城。\n貳師兵欲行攻郁成，\n死留行\n而令宛益生詐，\n\n乃先至宛，\n決其水源，\n移之，\n則宛固\n已憂困。\n圍其城，\n攻之四十餘日，\n其外城壞，\n虜宛貴人\n勇將煎靡。\n\n宛大恐，\n走入中城。\n宛貴人相與謀曰︰\n「漢所為攻宛，\n以王毋寡匿善馬\n而殺漢使。\n今殺王毋寡而出善馬，\n漢兵宜解；\n即不解，\n乃力戰而死，未晚也。」\n\n宛貴人皆以為然，\n共殺其王毋寡，\n持其頭遣貴人使貳師，\n約曰︰\n「漢毋攻我。\n我盡出善馬，\n恣所取，\n而給漢軍食。\n\n即不聽，\n我盡殺善馬，\n而康居之救且至。\n至，\n我居內，\n康居居外，與漢軍戰。\n漢軍熟計之，\n何從？」\n\n是時康居候視漢兵，\n漢兵尚盛，\n不敢進。\n貳師與趙始成、\n李哆等計︰\n「聞宛城中\n新得秦人，\n知穿井，\n\n而其內食尚多。\n所為來，\n誅首惡者毋寡。\n毋寡頭已至，\n如此而不許解兵，\n則堅守，\n而康居候漢罷\n而來救宛，\n破漢軍必矣。」\n\n軍吏皆以為然，\n許宛之約。\n宛乃出其善馬，\n令漢自擇之，\n而多出食食給漢軍。\n\n漢軍取其善馬數十匹，\n中馬以下牡牝三千餘匹，\n而立宛貴人之故待遇漢使善者名昩蔡以為宛王，\n與盟而罷兵。\n終不得入中城。\n乃罷而引歸。\n初，貳師起敦煌西，\n以為人多，\n道上國不能食，\n乃分為數軍，\n從南北道。\n校尉王申生、\n故鴻臚壺充國等千餘人，\n別到郁成。\n\n郁成城守，\n不肯給食其軍。\n王申生去大軍二百里，\n（偵）偩而輕之，\n責郁成。\n郁成食不肯出，\n窺知申生軍\n日少，\n晨用三千人攻，\n戮殺申生等，\n軍破，\n\n數人脫亡，\n走貳師。\n貳師令\n搜粟都尉上官桀\n往攻破郁成。\n郁成王亡走康居，\n桀追至康居。\n\n康居聞漢已破宛，\n乃出郁成王予桀，\n桀令四騎士縛\n守詣大將軍。\n四人相謂曰︰\n「郁成王漢國所毒，\n今生將去，\n卒失大事。」\n\n欲殺，\n莫敢先擊。\n上邽騎士趙弟\n最少，\n拔劍擊之，\n斬郁成王，\n齎頭。\n弟、桀\n等逐及大將軍。\n\n初，\n貳師後行，\n天子使使告烏孫，\n大發兵并力擊宛。\n烏孫發二千騎往，\n持兩端，\n不肯前。\n\n貳師將軍之東，\n諸所過小國\n聞宛破，\n皆使其子弟從軍\n入獻，\n見天子，\n因以為質焉。\n\n貳師之伐宛也，\n而軍正趙始成力戰，\n功最多；\n及上官桀\n敢深入，\n李哆為謀計，\n軍入玉門者\n萬餘人，\n軍馬千餘匹。\n\n貳師後行，\n軍非乏食，\n戰死不能多，\n而將吏貪，\n多不愛士卒，\n侵牟之，\n以此物故眾。\n\n天子為萬里而伐宛，\n不錄過，\n封廣利為海西侯。\n又封身斬郁成王者騎士趙弟\n為新畤侯。\n軍正趙始為光祿大夫，\n上官桀為少府，\n李哆為上黨太守。\n\n軍官吏\n為九卿者三人，\n諸侯相、郡守、\n二千石者百餘人，\n千石以下千餘人。\n奮行者\n官過其望，\n以適過行者\n皆絀其勞。\n士卒賜直四萬金。\n伐宛再反，\n凡四歲而得罷焉。\n\n漢已伐宛，\n立昧蔡為宛王而去。\n歲餘，\n宛貴人以為昩蔡善諛，\n使我國遇屠，\n乃相與殺昧蔡，\n立毋寡昆弟曰蟬封為宛王，\n而遣其子入質於漢。\n漢因使使賂賜以鎮撫之。\n\n而漢發使十餘輩\n至宛西諸外國，\n求奇物，\n因風覽以伐宛之威德。\n而敦煌置酒泉都尉；\n西至鹽水，\n往往有亭。\n而侖頭有田卒數百人，\n因置使者\n護田積粟，\n以給使\n外國者。\n\n太史公曰：\n《禹本紀》言\n「河出崑崙。\n崑崙其高二千五百餘里，\n日月所相避隱為光明也。\n其上有醴泉、\n瑤池」。\n\n今自張騫使大夏之後也，\n窮河源，\n惡睹本紀所謂崑崙者乎？\n故言九州山川，\n《尚書》近之矣。\n至《禹本紀》、\n《山海經》所有怪物，\n余不敢言之也。\n\n5.64《游俠列傳第六十四》\n\n韓子曰︰\n「儒以文亂法，\n而俠以武犯禁。」\n二者皆譏，\n而學士多稱於世云。\n至如以術取\n宰相卿大夫，\n輔翼其世主，\n\n功名俱著於春秋，\n固無可言者。\n及若季次、原憲，\n閭巷人也，\n讀書懷獨行\n君子之德，\n義不苟合當世，\n當世亦笑之。\n\n故季次、原憲終身\n空室蓬戶，\n褐衣疏食不厭。\n死而已四百餘年，\n而弟子志之不倦。\n今游俠，\n其行雖不軌於正義，\n然其言必信，\n其行必果，\n已諾必誠，\n\n不愛其軀，\n赴士之阸\n困，\n既已存亡死生矣，\n而不矜其能，\n羞伐其德，\n蓋亦有足多者焉。\n\n且緩急，\n人之所時有也。\n太史公曰：\n昔者虞舜窘於井廩，\n伊尹負於鼎俎，\n傅說匿於傅險，\n呂尚困於棘津，\n夷吾桎梏，\n百里飯牛，\n\n仲尼畏匡，\n菜色陳、蔡。\n此皆學士所謂\n有道仁人也，\n猶然遭此菑，\n況以中材\n而涉亂世之末流乎？\n其遇害何可勝道哉！\n\n鄙人有言曰︰\n「何知仁義，\n已饗其利者為有德。」\n故伯夷醜周，\n餓死首陽山，\n而文武不以其故貶王；\n跖、蹻暴戾，\n其徒誦義無窮。\n\n由此觀之，\n「竊鉤者誅，\n竊國者侯，\n侯之門\n仁義存」，\n非虛言也。\n\n今拘學\n或抱咫尺之義，\n久孤於世，\n豈若卑論\n儕俗，\n與世沈浮\n而取榮名哉！\n\n而布衣之徒，\n設取予然諾，\n千里誦義，\n為死不顧世，\n此亦有所長，\n非苟而已也。\n故士窮窘\n而得委命，\n此豈非人之所謂\n賢豪閒者邪？\n\n誠使鄉曲之俠，\n予季次、原憲比權量力，\n效功\n於當世，\n不同日而論矣。\n要以功見\n言信，\n俠客之義又曷可少哉！\n\n古布衣之俠，\n靡得而聞已。\n近世延陵、\n孟嘗、春申、平原、信陵之徒，\n皆因王者親屬，\n藉於有土卿相之富厚，\n招天下賢者，\n顯名諸侯，\n\n不可謂不賢者矣。\n比如順風而呼，\n聲非加疾，\n其埶激也。\n至於閭巷之俠，\n脩行\n砥名，\n聲施於天下，\n莫不稱賢，\n\n是為難耳。\n然儒、墨皆排擯\n不載。\n自秦以前，\n匹夫之俠，\n湮滅不見，\n余甚恨之。\n\n以余所聞，\n漢興有朱家、\n田仲、王公、劇孟、郭解之徒，\n雖時扞當世之文罔，\n然其私義廉絜退讓，\n有足稱者。\n名不虛立，\n士不虛附。\n\n至如朋黨\n宗彊比周，\n設財役貧，\n豪暴侵淩孤弱，\n恣欲自快，\n游俠亦醜之。\n余悲世俗\n不察其意，\n而猥以朱家、郭解等\n令與暴豪之徒同類\n而共笑之也。\n\n魯朱家者，\n與高祖同時。\n魯人皆以儒教，\n而朱家用俠聞。\n所藏活豪士以百數，\n其餘庸人不可勝言。\n然終不伐其能，\n歆其德，\n諸所嘗施，\n\n唯恐見之。\n振人不贍，\n先從貧賤始。\n家無餘財，\n衣不完采，\n食不重味，\n乘不過軥牛。\n專趨人之急，\n甚己之私。\n\n既陰脫季布將軍之阸，\n及布尊貴，\n終身不見也。\n自關以東，\n莫不延頸\n願交焉。\n\n楚田仲以俠聞，\n喜劍，\n父事朱家，\n自以為行弗及。\n田仲已死，\n而雒陽有劇孟。\n周人以商賈為資，\n而劇孟以任俠顯諸侯。\n\n吳楚反時，\n條侯為太尉，\n乘傳車將至河南，\n得劇孟，\n喜曰︰\n「吳楚舉大事\n而不求孟，\n吾知其無能為已矣。」\n\n天下騷動，\n宰相得之\n若得一敵國云。\n劇孟行大類朱家，\n而好博，\n多少年之戲。\n然劇孟母死，\n自遠方送喪\n蓋千乘。\n及劇孟死，\n家無餘十金之財。\n\n而符離人王孟\n亦以稱江淮之閒。\n\n是時濟南瞯氏、陳周庸\n亦以豪聞，\n景帝聞之，\n使使盡誅此屬。\n其後代諸白、\n梁韓無辟、陽翟薛兄、\n陝韓孺紛紛復出焉。\n\n郭解，\n軹人也，字翁伯，\n善相人者許負\n外孫也。\n解父以任俠，\n孝文時誅死。\n解為人短小精悍，\n不飲酒。\n\n少時陰賊，\n慨不快意，\n身所殺甚眾。\n以軀借交報仇，\n藏命作姦剽攻，\n（不）休（及）乃鑄錢掘冢，\n固不可勝數。\n適有天幸，\n窘急常得脫，\n若遇赦。\n\n及解年長，\n更折節為儉，\n以德報怨，\n厚施而薄望。\n然其自喜為俠益甚。\n既已振人之命，\n不矜其功，\n其陰賊著於心，\n卒發於睚肶如故云。\n\n而少年慕其行，\n亦輒為報仇，\n不使知也。\n解姊子負解之勢，\n與人飲，\n使之嚼。\n非其任，\n彊必灌之。\n\n人怒，\n拔刀刺殺解姊子，\n亡去。\n解姊怒曰︰\n「以翁伯之義，\n人殺吾子，\n賊不得。」\n棄其尸於道，\n弗葬，\n欲以辱解。\n\n解使人微知賊處。\n賊窘自歸，\n具以實告解。\n解曰︰\n「公殺之固當，\n吾兒不直。」\n\n遂去其賊，\n罪其姊子，\n乃收而葬之。\n諸公聞之，\n皆多解之義，\n益附焉。\n\n解出入，\n人皆避之。\n有一人獨\n箕倨視之，\n解遣人問其名姓。\n客欲殺之。\n解曰︰\n\n「居邑屋至不見敬，\n是吾德不脩也，\n彼何罪！」\n乃陰屬尉史曰︰\n「是人，\n吾所急也，\n至踐更時脫之。」\n\n每至踐更，\n數過，\n吏弗求。\n怪之，\n問其故，\n乃解使脫之。\n箕踞者乃肉袒\n謝罪。\n少年聞之，\n愈益慕解之行。\n\n雒陽人有相仇者，\n邑中賢豪\n居閒者以十數，\n終不聽。\n客乃見郭解。\n解夜見仇家，\n仇家曲聽解。\n解乃謂仇家曰︰\n\n「吾聞雒陽諸公\n在此閒，\n多不聽者。\n今子幸而聽解，\n解柰何乃從他縣\n奪人邑中賢大夫權乎！」\n乃夜去，\n不使人知，\n曰︰\n\n「且無用，\n（待我）待我去，\n令雒陽豪居其閒，\n乃聽之。」\n\n解執恭敬，\n不敢乘車\n入其縣廷。\n之旁郡國，\n為人請求事，\n事可出，\n出之；\n不可者，\n各厭其意，\n然後乃敢嘗酒食。\n\n諸公以故嚴重之，\n爭為用。\n邑中少年及旁近縣賢豪，\n夜半過門常十餘車，\n請得解客舍養之。\n\n及徙豪富\n茂陵也，\n解家貧，\n不中訾，\n吏恐，\n不敢不徙。\n衛將軍為言：\n「郭解家貧不中徙。」\n\n上曰︰\n「布衣權至\n使將軍為言，\n此其家不貧。」\n解家遂徙。\n諸公送者\n出千餘萬。\n軹人楊季主子為縣掾，\n舉徙解。\n解兄子\n斷楊掾頭。\n由此楊氏與郭氏為仇。\n\n解入關，\n關中賢豪\n知與不知，\n聞其聲，\n爭交驩解。\n解為人短小，\n不飲酒，\n出未嘗有騎。\n已又殺楊季主。\n楊季主家上書，\n人又殺之闕下。\n\n上聞，\n乃下吏捕解。\n解亡，\n置其母家室夏陽，\n身至臨晉。\n臨晉籍少公\n素不知解，\n解冒，\n因求出關。\n籍少公已出解，\n\n解轉入太原，\n所過\n輒告主人家。\n吏逐之，\n跡至籍少公。\n\n少公自殺，\n口絕。\n久之，\n乃得解。\n窮治所犯，\n為解所殺，\n皆在赦前。\n軹有儒生\n侍使者坐，\n\n客譽郭解，\n生曰︰\n「郭解專以姦犯公法，\n何謂賢！」\n解客聞，\n殺此生，\n斷其舌。\n吏以此責解，\n解實不知殺者。\n\n殺者亦竟絕，\n莫知為誰。\n吏奏\n解無罪。\n御史大夫公孫弘議曰︰\n「解布衣\n為任俠行權，\n以睚眥殺人，\n解雖弗知，\n此罪甚於解殺之。\n當大逆無道。」\n遂族郭解翁伯。\n\n自是之後，\n為俠者極眾，\n敖而無足數者。\n然關中長安樊仲子，\n槐里趙王孫，\n長陵高公子，\n西河郭公仲，\n太原鹵公孺，\n臨淮兒長卿，\n東陽田君孺，\n\n雖為俠\n而逡逡有退讓\n君子之風。\n至若北道姚氏，\n西道諸杜，\n南道仇景，\n東道趙他、羽公子，\n南陽趙調之徒，\n此盜跖居民閒者耳，\n曷足道哉！\n此乃鄉者朱家之羞也。\n\n太史公曰：\n吾視郭解，\n狀貌不及中人，\n言語不足採者。\n然天下無賢與不肖，\n知與不知，\n皆慕其聲，\n言俠者皆引以為名。\n\n諺曰︰\n「人貌榮名，\n豈有既乎！」\n於戲，\n惜哉！\n\n5.65《佞幸列傳六十五》\n\n諺曰\n「力田不如逢年，\n善仕不如遇合」，\n固無虛言。\n非獨女以色媚，\n而士宦亦有之。\n\n昔以色幸者多矣。\n至漢興，\n高祖至暴抗也，\n然籍孺以佞幸；\n孝惠時有閎孺。\n此兩人非有材能，\n徒以婉佞貴幸，\n\n與上臥起，\n公卿皆\n因關說。\n故孝惠時郎侍中\n皆冠鵕鸃，\n貝帶，\n傅脂粉，\n化閎、籍之屬也。\n兩人徙家\n安陵。\n\n孝文時中寵臣，\n士人則鄧通，\n宦者則趙同、北宮伯子。\n北宮伯子以愛人長者；\n而趙同\n以星氣幸，\n常為文帝參乘；\n\n鄧通無伎能。\n鄧通，\n蜀郡南安人也，\n以濯船\n為黃頭郎。\n\n孝文帝夢欲上天，\n不能，\n有一黃頭郎從後推之\n上天，\n顧見\n其衣裻帶後穿。\n覺\n而之漸臺，\n以夢中陰目求推者郎，\n\n即見鄧通，\n其衣後穿，\n夢中所見也。\n召問其名姓，\n姓鄧氏，\n名通，\n文帝說焉，\n尊幸之日異。\n通亦愿謹，\n不好外交，\n雖賜洗沐，\n不欲出。\n\n於是文帝賞賜通\n巨萬以十數，\n官至上大夫。\n文帝時時如鄧通家\n遊戲。\n然鄧通無他能，\n不能有所薦士，\n獨自謹其身\n以媚上而已。\n上使善相者\n相通，\n\n曰「當貧餓死」。\n文帝曰︰「能富通者在我也。\n何謂貧乎？」\n於是賜鄧通\n蜀嚴道銅山，\n得自鑄錢，\n「鄧氏錢」布天下。\n其富如此。\n\n文帝嘗病癰，\n鄧通常為帝唶吮之。\n文帝不樂，\n從容問通曰︰\n「天下誰最愛我者乎？」\n通曰︰\n「宜莫如太子。」\n\n太子入問病，\n文帝使唶癰，\n唶癰\n而色難之。\n已而聞鄧通\n常為帝唶吮之，\n心慚，\n\n由此怨通矣。\n及文帝崩，\n景帝立，\n鄧通免，\n家居。\n居無何，\n人有告鄧通\n盜出徼外鑄錢。\n\n下吏驗問，\n頗有之，\n遂竟案，\n盡沒入鄧通家，\n尚負責\n數巨萬。\n長公主\n賜鄧通，\n吏輒隨沒入之，\n一簪不得著身。\n\n於是長公主乃令假衣食。\n竟不得名一錢，\n寄死人家。\n\n孝景帝時，\n中無寵臣，\n然獨郎中令周文仁，\n仁寵最過庸，\n乃不甚篤。\n\n令天子中寵臣，\n士人則韓王孫嫣，\n宦者則李延年。\n嫣者，\n弓高侯孼孫也。\n今上為膠東王時，\n嫣與上學書相愛。\n\n及上為太子，\n愈益親嫣。\n嫣善騎射，\n善佞。\n上即位，\n欲事伐匈奴，\n而嫣先習胡兵，\n以故益尊貴，\n\n官至上大夫，\n賞賜擬於鄧通。\n時嫣常與上臥起。\n江都王\n入朝，\n有詔得從入\n獵上林中。\n天子車駕蹕道\n未行，\n而先使嫣乘副車，\n從數十百騎，\n騖馳視獸。\n\n江都王望見，\n以為天子，\n辟從者，\n伏謁道傍。\n嫣驅不見。\n既過，\n江都王怒，\n為皇太后泣曰︰\n\n「請得歸國\n入宿衛，\n比韓嫣。」\n太后由此嗛嫣。\n嫣待上，\n出入永巷\n不禁，\n以姦聞皇太后。\n\n皇太后怒，\n使使賜嫣死。\n上為謝，\n終不能得，\n嫣遂死。\n而案道侯韓說，其弟也，\n亦佞幸。\n\n李延年，\n中山人也。\n父母及身兄弟及女，\n皆故倡也。\n延年坐法腐，\n給事狗中。\n而平陽公主言\n延年女弟善舞，\n\n上見，\n心說之，\n及入永巷，\n而召貴延年。\n延年善歌，\n為變新聲，\n而上方興天地祠，\n欲造樂詩歌弦之。\n\n延年善承意，\n弦次初詩。\n其女弟亦幸，\n有子男。\n延年佩二千石印，\n號協聲律。\n與上臥起，\n甚貴幸，\n埒如韓嫣也。\n\n久之，\n寖與中人亂，\n出入驕恣。\n及其女弟李夫人卒後，\n愛弛，\n則禽誅延年昆弟也。\n\n自是之後，\n內寵嬖臣\n大底外戚之家，\n然不足數也。\n衛青、霍去病\n亦以外戚貴幸，\n然頗用材能自進。\n\n太史公曰：\n甚哉愛憎之時！\n彌子瑕之行，\n足以觀後人佞幸矣。\n雖百世可知也。\n\n5.66《滑稽列傳第六十六》\n\n孔子曰︰\n「六蓺於治一也。\n《禮》以節人，\n《樂》以發和，\n《書》以道事，\n《詩》以達意，\n《易》以神化，\n《春秋》以義。」\n\n太史公曰︰\n天道恢恢，\n豈不大哉！\n談言微中，\n亦可以解紛。\n\n淳于髡者，\n齊之贅壻也。\n長不滿七尺，\n滑稽多辯，\n數使諸侯，\n未嘗屈辱。\n齊威王以時喜隱，\n\n好為淫樂長夜之飲，\n沈湎不治，\n委政卿大夫。\n百官荒亂，\n諸侯並侵，\n國且危亡，在於旦暮，\n左右莫敢諫。\n\n淳于髡說之以隱曰︰\n「國中有大鳥，\n止王之庭，\n三年不蜚又不鳴，\n王知此鳥何也？」\n王曰︰\n「此鳥不飛則已，\n一飛沖天；\n不鳴則已，\n一鳴驚人。」\n\n於是乃朝\n諸縣令長七十二人，\n賞一人，\n誅一人，\n奮兵而出。\n諸侯振驚，\n皆還齊侵地。\n威行三十六年。\n語在田完世家中。\n\n威王八年，\n楚大發兵加齊。\n齊王使淳于髡之趙請救兵，\n齎金百斤，\n車馬十駟。\n淳于髡仰天大笑，\n冠纓索絕。\n王曰︰「先生少之乎？」\n\n髡曰︰\n「何敢！」\n王曰︰\n「笑豈有說乎？」\n髡曰︰\n「今者臣從東方來，\n見道傍有禳田者，\n\n操一豚蹄，\n酒一盂，\n祝曰︰\n『甌窶滿篝，\n汙邪滿車，\n五穀蕃熟，\n穰穰滿家。』\n臣見其所持者狹\n而所欲者奢，\n故笑之。」\n\n於是齊威王乃益齎黃金千溢，\n白璧十雙，\n車馬百駟。\n髡辭而行，\n至趙。\n趙王與之精兵十萬，\n革車千乘。\n楚聞之，\n夜引兵而去。\n\n威王大說，\n置酒後宮，\n召髡賜之酒。\n問曰︰\n「先生能飲幾何而醉？」\n對曰︰「臣飲一斗亦醉，\n一石亦醉。」\n威王曰︰「先生飲一斗而醉，\n惡能飲一石哉！\n其說可得聞乎？」\n\n髡曰︰\n「賜酒大王之前，\n執法在傍，\n御史在後，\n髡恐懼俯伏而飲，\n不過一斗徑醉矣。\n若親有嚴客，\n髡帣韝鞠跽，\n侍酒於前，\n時賜餘瀝，奉觴上壽，\n\n數起，\n飲不過二斗徑醉矣。\n若朋友交遊，\n久不相見，\n卒然相覩，\n歡然道故，\n私情相語，\n飲可五六斗徑醉矣。\n\n若乃州閭之會，\n男女雜坐，\n行酒稽留，\n六博投壺，\n相引為曹，\n握手無罰，\n目眙不禁，\n前有墮珥，\n後有遺簪，\n\n髡竊樂此，\n飲可八斗而醉二參。\n日暮酒闌，\n合尊促坐，\n男女同席，\n履舄交錯，\n杯盤狼藉，\n堂上燭滅，\n主人留髡而送客，\n羅襦襟解，\n微聞薌澤，\n\n當此之時，\n髡心最歡，\n能飲一石。\n\n故曰\n酒極則亂，\n樂極則悲；\n萬事盡然，\n言不可極，\n極之而衰。」\n以諷諫焉。\n\n齊王曰︰「善。」\n乃罷長夜之飲，\n以髡為諸侯主客。\n宗室置酒，\n髡嘗在側。\n\n其後百餘年，\n楚有優孟。\n優孟，\n故楚之樂人也。\n長八尺，\n多辯，\n常以談笑諷諫。\n\n楚莊王之時，\n有所愛馬，\n衣以文繡，\n置之華屋之下，\n席以露床，\n啗以棗脯。\n馬病肥死，\n使群臣喪之，\n欲以棺槨\n大夫禮葬之。\n\n左右爭之，\n以為不可。\n王下令曰︰\n「有敢以馬諫者，\n罪至死。」\n優孟聞之，\n入殿門，\n仰天大哭。\n\n王驚而問其故。\n優孟曰︰\n「馬者王之所愛也，\n以楚國堂堂之大，\n何求不得，\n而以大夫禮葬之，\n薄，\n請以人君禮葬之。」\n\n王曰︰「何如？」\n對曰︰\n「臣請以彫玉為棺，\n文梓為椁，\n楩楓豫章為題湊，\n發甲卒為穿壙，\n老弱負土，\n齊趙陪位於前，\n韓魏翼衛其後，\n\n廟食\n太牢，\n奉以萬戶之邑。\n諸侯聞之，\n皆知大王賤人而貴馬也。」\n王曰︰\n「寡人之過一至此乎！\n為之柰何？」\n優孟曰︰\n\n「請為大王六畜葬之。\n以壠竈為椁，\n銅歷為棺，\n齎以薑棗，\n薦以木蘭，\n祭以糧稻，\n衣以火光，\n葬之於人腹腸。」\n於是王乃使以馬屬太官，\n無令天下久聞也。\n\n楚相孫叔敖\n知其賢人也，\n善待之。\n病且死，\n屬其子曰︰\n「我死，\n汝必貧困。\n若往見優孟，\n言我孫敖之子也。」\n\n居數年，\n其子窮困\n負薪，\n逢優孟，\n與言曰︰「我，孫叔敖子也。\n父且死時，\n屬我貧困\n往見優孟。」\n\n優孟曰︰「若無遠有所之。」\n即為孫叔敖衣冠，\n抵掌談語。\n歲餘，\n像孫叔敖，\n楚王及左右\n不能別也。\n\n莊王置酒，\n優孟前為壽。\n莊王大驚，\n以為孫叔敖復生也，\n欲以為相。\n優孟曰︰\n「請歸與婦計之，\n三日而為相。」\n莊王許之。\n三日後，\n優孟復來。\n\n王曰︰「婦言謂何？」\n孟曰︰\n「婦言慎無為，楚相\n不足為也。\n如孫叔敖之為楚相，\n盡忠為廉\n以治楚，\n楚王得以霸。\n\n今死，\n其子無立錐之地，\n貧困負薪\n以自飲食。\n必如孫叔敖，\n不如自殺。」\n因歌曰︰\n\n「山居耕田苦，\n難以得食。\n起而為吏，\n身貪鄙者餘財，\n不顧恥辱。\n身死家室富，\n\n又恐受賕枉法，\n為姦觸大罪，\n身死而家滅。\n\n貪吏安可為也！\n念為廉吏，\n奉法守職，\n竟死不敢為非。\n廉吏安可為也！\n\n楚相孫叔持廉至死，\n方今妻子窮困負薪而食，\n不足為也！」\n\n於是莊王謝優孟，\n乃召孫叔敖子，\n封之寢丘四百戶，\n以奉其祀。\n後十世不絕。\n此知可以言時矣。\n\n其後二百餘年，\n秦有優旃。\n優旃者，\n秦倡侏儒也。\n善為笑言，\n然合於大道。\n秦始皇時，\n置酒而天雨，\n\n陛楯者皆沾寒。\n優旃見而哀之，\n謂之曰︰\n「汝欲休乎？」\n陛楯者皆曰︰「幸甚。」\n優旃曰︰\n「我即呼汝，\n汝疾應曰諾。」\n\n居有頃，\n殿上上壽呼萬歲。\n優旃臨檻大呼曰︰\n「陛楯郎！」\n郎曰︰\n「諾。」\n\n優旃曰︰\n「汝雖長，\n何益，\n幸雨立。\n我雖短也，\n幸休居。」\n於是始皇使陛楯者\n得半相代。\n\n始皇嘗議\n欲大苑囿，\n東至函谷關，\n西至雍、陳倉。\n優旃曰︰「善。\n多縱禽獸於其中，\n寇從東方來，\n令麋鹿觸之足矣。」\n始皇以故輟止。\n\n二世立，\n又欲漆其城。\n優旃曰︰「善。\n主上雖無言，\n臣固將請之。\n漆城雖於百姓愁費，\n然佳哉！\n\n漆城蕩蕩，\n寇來不能上。\n即欲就之，\n易為漆耳，\n顧難為蔭室。」\n於是二世笑之，\n以其故止。\n居無何，\n二世殺死，\n優旃歸漢，\n數年而卒。\n\n太史公曰：\n淳于髡仰天大笑，\n齊威王橫行。\n優孟搖頭而歌，\n負薪者以封。\n優旃臨檻疾呼，\n陛楯得以半更。\n豈不亦偉哉！\n\n褚先生曰：\n臣幸得以經術為郎，\n而好讀外家傳語。\n竊不遜讓，\n復作故事滑稽之語六章，\n編之於左。\n可以覽觀揚意，\n以示後世好事者讀之，\n以游心駭耳，\n以附益上方太史公之三章。\n\n武帝時有所幸倡郭舍人者，\n發言陳辭雖不合大道，\n然令人主和說。\n武帝少時，\n東武侯母\n常養帝，\n帝壯時，\n號之曰「大乳母」。\n率一月再朝。\n\n朝奏入，\n有詔使幸臣馬游卿以帛五十匹賜乳母，\n又奉飲糒飱養乳母。\n乳母上書曰︰\n「某所有公田，\n願得假倩之。」\n帝曰︰\n「乳母欲得之乎？」\n以賜乳母。\n乳母所言，\n未嘗不聽。\n\n有詔得令乳母乘車行馳道中。\n當此之時，\n公卿大臣皆敬重乳母。\n乳母家子孫奴從者橫暴長安中，\n當道掣頓人車馬，\n奪人衣服。\n聞於中，\n不忍致之法。\n\n有司請徙乳母家室，\n處之於邊。\n奏可。\n乳母當入至前，\n面見辭。\n乳母先見郭舍人，\n為下泣。\n\n舍人曰︰\n「即入見辭去，\n疾步數還顧。」\n乳母如其言，\n謝去，\n疾步數還顧。\n郭舍人疾言罵之曰︰\n\n「咄！\n老女子！\n何不疾行！\n陛下已壯矣，\n寧尚須汝乳而活邪？\n尚何還顧！」\n於是人主憐焉悲之，\n乃下詔止無徙乳母，\n罰謫譖之者。\n\n武帝時，\n齊人有東方生名朔，\n以好古傳書，\n愛經術，\n多所博觀外家之語。\n朔初入長安，\n至公車上書，\n凡用三千奏牘。\n公車令兩人共持舉其書，\n僅然能勝之。\n\n人主從上方讀之，\n止，\n輒乙其處，\n讀之二月乃盡。\n詔拜以為郎，\n常在側侍中。\n數召至前談語，\n人主未嘗不說也。\n\n時詔賜之食於前。\n飯已，\n盡懷其餘肉持去，\n衣盡汙。\n數賜縑帛，\n檐揭而去。\n徒用所賜錢帛，\n取少婦於長安中好女。\n率取婦一歲所者即棄去，\n更取婦。\n\n所賜錢財盡索之於女子。\n人主左右諸郎半呼之「狂人」。\n人主聞之，\n曰︰\n「令朔在事無為是行者，\n若等安能及之哉！」\n朔任其子為郎，\n又為待謁者，\n常持節出使。\n朔行殿中，\n郎謂之曰︰\n\n「人皆以先生為狂。」\n朔曰︰\n「如朔等，\n所謂避世於朝廷閒者也。\n古之人，\n乃避世於深山中。」\n時坐席中，\n酒酣，\n據地歌曰︰\n\n「陸沈於俗，\n避世金馬門。\n宮殿中可以避世全身，\n何必深山之中，\n蒿廬之下。」\n金馬門者，\n宦者署門也，\n門傍有銅馬，\n故謂之曰「金馬門」。\n\n時會聚宮下博士諸先生與論議，\n共難之\n曰︰\n「蘇秦、張儀一當萬乘之主，\n而都卿相之位，\n澤及後世。\n今子大夫修先王之術，\n慕聖人之義，\n諷誦《詩書》百家之言，\n不可勝數。\n\n著於竹帛，\n自以為海內無雙，\n即可謂博聞辯智矣。\n然悉力盡忠以事聖帝，\n曠日持久，\n積數十年，\n官不過侍郎，\n位不過執戟，\n意者尚有遺行邪？\n其故何也？」\n\n東方生曰︰\n「是固非子所能備也。\n彼一時也，\n此一時也，\n豈可同哉！\n\n夫張儀、蘇秦之時，\n周室大壞，\n諸侯不朝，\n力政爭權，\n相禽以兵，\n并為十二國，\n未有雌雄，\n得士者彊，\n失士者亡，\n\n故說聽行通，\n身處尊位，\n澤及後世，\n子孫長榮。\n今非然也。」\n\n聖帝在上，\n德流天下，\n諸侯賓服，\n威振四夷，\n連四海之外以為席，\n安於覆盂，\n天下平均，\n合為一家，\n動發舉事，\n猶如運之掌中。\n賢與不肖，\n何以異哉？\n\n方今以天下之大，\n士民之眾，\n竭精馳說，\n並進輻湊者，\n不可勝數。\n悉力慕義，\n困於衣食，\n或失門戶。\n使張儀、蘇秦與僕並生於今之世，\n曾不能得掌故，\n安敢望常侍郎乎！\n\n傳曰︰\n『天下無害菑，\n雖有聖人，\n無所施其才；\n上下和同，\n雖有賢者，\n無所立功。』\n故曰時異則事異。\n雖然，\n安可以不務修身乎？\n\n《詩》曰︰\n『鼓鍾于宮，\n聲聞于外。』\n『鶴鳴有皋，\n聲聞于天。』\n苟能修身，\n何患不榮！\n\n太公躬行仁義七十二年，\n逢王，\n得行其說，\n封於齊，\n七百歲而不絕。\n\n此士之所以日夜孜孜，\n修學行道，\n不敢止也。\n今世之處士，\n時雖不用，\n崛然獨立，\n塊然獨處，\n上觀許由，\n下察接輿，\n策同范蠡，\n忠合子胥，\n\n天下和平，\n與義相扶，\n寡偶少徒，\n固其常也。\n子何疑於余哉！」\n於是諸先生默然無以應也。\n\n建章宮\n後閤重櫟\n中有物出焉，\n其狀似麋。\n以聞，\n武帝往臨視之。\n問左右群臣習事通經術者，\n莫能知。\n詔東方朔視之。\n\n朔曰︰\n「臣知之，\n願賜美酒粱飯大飱臣，\n臣乃言。」\n詔曰︰\n「可。」\n\n已又曰︰\n「某所有公田魚池蒲葦數頃，\n陛下以賜臣，\n臣朔乃言。」\n詔曰︰\n「可。」\n\n於是朔乃肯言，\n曰︰\n「所謂騶牙者也。\n遠方當來歸義，\n而騶牙先見。\n其齒前後若一，\n齊等無牙，\n故謂之騶牙。」\n其後一歲所，\n匈奴混邪王果將十萬眾來降漢。\n乃復賜東方生錢財甚多。\n\n至老，\n朔且死時，\n諫曰︰\n「《詩》云\n『營營青蠅，\n止于蕃。\n愷悌君子，\n無信讒言。\n讒言罔極，\n交亂四國』。\n願陛下遠巧佞，\n退讒言。」\n\n帝曰︰\n「今顧東方朔多善言？」\n怪之。\n居無幾何，\n朔果病死。\n傳曰︰\n「鳥之將死，\n其鳴也哀；\n人之將死，\n其言也善。」\n此之謂也。\n\n武帝時，\n大將軍衛青者，\n衛后兄也，\n封為長平侯。\n從軍擊匈奴，\n至余吾水上而還，\n斬首捕虜，\n有功來歸，\n詔賜金千斤。\n\n將軍出宮門，\n齊人東郭先生以方士待詔公車，\n當道遮衛將軍車，\n拜謁曰︰\n「願白事。」\n將軍止車前，\n東郭先生旁車言曰︰\n\n「王夫人新得幸於上，\n家貧。\n今將軍得金千斤，\n誠以其半賜王夫人之親，\n人主聞之必喜。\n此所謂奇策便計也。」\n衛將軍謝之曰︰\n「先生幸告之以便計，\n請奉教。」\n\n於是衛將軍乃以五百金為王夫人之親壽。\n王夫人以聞武帝。\n帝曰︰\n「大將軍不知為此。」\n問之安所受計策，\n對曰︰\n「受之待詔者東郭先生。」\n\n詔召東郭先生，\n拜以為郡都尉。\n東郭先生久待詔公車，\n貧困飢寒，\n衣敝，\n履不完。\n行雪中，\n履有上無下，\n足盡踐地。\n\n道中人笑之，\n東郭先生應之曰︰\n「誰能履行雪中，\n令人視之，\n其上履也，\n其履下處乃似人足者乎？」\n及其拜為二千石，佩青緺\n出宮門，\n行謝主人。\n故所以同官待詔者，\n等比祖道於都門外。\n\n榮華道路，\n立名當世。\n此所謂衣褐懷寶者也。\n當其貧困時，\n人莫省視；\n至其貴也，\n乃爭附之。\n諺曰︰\n「相馬失之瘦，\n相士失之貧。」\n其此之謂邪？\n\n王夫人病甚，\n人主至自往問之曰︰\n「子當為王，\n欲安所置之？」\n對曰︰\n「願居洛陽。」\n\n人主曰︰\n「不可。\n洛陽有武庫、敖倉，\n當關口，\n天下咽喉。\n自先帝以來，\n傳不為置王。\n然關東國莫大於齊，\n可以為齊王。」\n\n王夫人以手擊頭，\n呼\n「幸甚」。\n王夫人死，\n號曰「齊王太后薨」。\n\n昔者，\n齊王使淳于髡獻鵠於楚。\n出邑門，\n道飛其鵠，\n徒揭空籠，\n造詐成辭，\n往見楚王曰︰\n\n「齊王使臣來獻鵠，\n過於水上，\n不忍鵠之渴，\n出而飲之，\n去我飛亡。\n吾欲刺腹絞頸而死，\n恐人之議吾王以鳥獸之故令士自傷殺也。\n鵠，\n毛物，\n多相類者，\n吾欲買而代之，\n是不信而欺吾王也。\n\n欲赴佗國奔亡，\n痛吾兩主不通。\n故來服過，\n叩頭受罪大王。」\n楚王曰︰\n「善，\n齊王有信士若此哉！」\n厚賜之，\n財倍鵠在也。\n\n武帝時，\n徵北海太守詣行在所。\n有文學卒史王先生者，\n自請與太守俱，\n「吾有益於君」，\n君許之。\n\n諸府掾功曹白云︰\n「王先生嗜酒，\n多言少實，\n恐不可與俱。」\n太守曰︰\n「先生意欲行，\n不可逆。」\n遂與俱。\n行至宮下，\n待詔宮府門。\n\n王先生徒懷錢沽酒，\n與衛卒僕射飲，\n日醉，\n不視其太守。\n太守入跪拜。\n王先生謂戶郎曰︰\n「幸為我呼吾君至門內遙語。」\n戶郎為呼太守。\n\n太守來，\n望見王先生。\n王先生曰︰\n「天子即問君何以治北海令無盜賊，\n君對曰何哉？」\n對曰︰\n「選擇賢材，\n各任之以其能，\n賞異等，\n罰不肖。」\n\n王先生曰︰\n「對如是，\n是自譽自伐功，\n不可也。\n願君對言，\n非臣之力，\n盡陛下神靈威武所變化也。」\n\n太守曰︰\n「諾。」\n召入，\n至于殿下，\n有詔問之曰︰\n「何於治北海，\n令盜賊不起？」\n叩頭對言︰\n「非臣之力，\n盡陛下神靈威武之所變化也。」\n\n武帝大笑，\n曰︰\n「於呼！\n安得長者之語而稱之！\n安所受之？」\n對曰︰\n「受之文學卒史。」\n\n帝曰︰\n「今安在？」\n對曰︰\n「在宮府門外。」\n有詔召拜王先生為水衡丞，\n以北海太守為水衡都尉。\n傳曰︰\n「美言可以市，\n尊行可以加入。\n君子相送以言，\n小人相送以財。」\n\n魏文侯時，\n西門豹為鄴令。\n豹往到鄴，\n會長老，\n問之民所疾苦。\n長老曰︰\n「苦為河伯娶婦，\n以故貧。」\n\n豹問其故，\n對曰︰\n「鄴三老、廷掾常歲賦斂百姓，\n收取其錢得數百萬，\n用其二三十萬為河伯娶婦，\n與祝巫共分其餘持歸。\n\n當其時，\n巫行視小家女好，云是當為河伯婦，\n即娉取。\n洗沐之，\n為治新繒綺縠衣，\n閒居齋戒；\n為治齋宮河上，\n張緹絳帷，\n女居其中。\n\n為具牛酒飯食，\n行十餘日。\n共粉飾之，\n如嫁女床席，\n令女居其上，\n浮之河中。\n始浮，\n行數十里乃沒。\n其人家有好女者，\n恐大巫祝為河伯取之，\n\n以故多持女遠逃亡。\n以故城中益空無人，\n又困貧，\n所從來久遠矣。\n民人俗語曰\n『即不為河伯娶婦，\n水來漂沒，\n云。」\n\n溺其人民』西門豹曰︰\n「至為河伯娶婦時，\n願三老、\n巫祝、父老送女河上，\n幸來告語之，\n吾亦往送女。」\n皆曰︰\n「諾。」\n至其時，\n西門豹往會之河上。\n三老、\n官屬、\n豪長者、里父老皆會，\n以人民往觀之者三二千人。\n其巫，\n老女子也，\n已年七十。\n\n從弟子女十人所，\n皆衣繒單衣，\n立大巫後。\n西門豹曰︰\n「呼河伯婦來，\n視其好醜。」\n\n即將女出帷中，\n來至前。\n豹視之，\n顧謂三老、\n巫祝、父老曰︰\n「是女子不好，\n煩大巫嫗為入報河伯，\n得更求好女，\n後日送之。」\n\n即使吏卒共抱大巫嫗投之河中。\n有頃，\n曰︰\n「巫嫗何久也？\n弟子趣之！」\n復以弟子一人投河中。\n有頃，\n曰︰\n\n「弟子何久也？\n復使一人趣之！」\n復投一弟子河中。\n凡投三弟子。\n西門豹曰：\n「巫嫗弟子是女子也，\n不能白事，\n煩三老為入白之。」\n\n復投三老河中。\n西門豹簪筆磬折，\n嚮河立待良久。\n長老、吏傍觀者皆驚恐。\n西門豹顧曰︰\n「巫嫗、三老不來還，\n柰之何？」\n\n欲復使廷掾與豪長者一人入趣之。\n皆叩頭，\n叩頭且破，\n額血流地，\n色如死灰。\n西門豹曰︰\n「諾，\n且留待之須臾。」\n須臾，\n\n豹曰︰\n「廷掾起矣。\n狀河伯留客之久，\n若皆罷去歸矣。」\n鄴吏民大驚恐，\n從是以後，\n不敢復言為河伯娶婦。\n\n西門豹即發民鑿十二渠，\n引河水灌民田，\n田皆溉。\n當其時，\n民治渠少煩苦，\n不欲也。\n\n豹曰︰\n「民可以樂成，\n不可與慮始。\n今父老子弟雖患苦我，\n然百歲後期令父老子孫思我言。」\n至今皆得水利，\n民人以給足富。\n\n十二渠經絕馳道，\n到漢之立，\n而長吏以為十二渠橋絕馳道，\n相比近，\n不可。\n\n欲合渠水，\n且至馳道合三渠為一橋。\n鄴民人父老不肯聽長吏，\n以為西門君所為也，\n賢君之法式不可更也。\n長吏終聽置之。\n故西門豹為鄴令，\n名聞天下，\n澤流後世，\n無絕已時，\n幾可謂非賢大夫哉！\n\n傳曰︰\n「子產治鄭，\n民不能欺；\n子賤治單父，\n民不忍欺；\n西門豹治鄴，\n民不敢欺。」\n三子之才能誰最賢哉？\n辨治者當能別之。\n\n5.67《日者列傳第六十七》\n\n自古受命而王，\n王者之興何嘗不以卜筮決於天命哉！\n其於周尤甚，\n及秦可見。\n代王之入，\n任於卜者。\n太卜之起，\n由漢興而有。\n\n司馬季主者，\n楚人也。\n卜於長安東市。\n\n宋忠為中大夫，\n賈誼為博士，\n同日俱出洗沐，\n相從論議，\n誦易先王聖人之道術，\n究徧人情，\n相視而歎。\n賈誼曰︰\n「吾聞古之聖人，\n不居朝廷，\n必在卜醫之中。\n今吾已見三公九卿朝士大夫，皆可知矣。\n試之卜數中以觀采。」\n二人即同輿而之市，\n游於卜肆中。\n天新雨，\n道少人，\n司馬季主閒坐，\n弟子三四人侍，\n方辯天地之道，\n日月之運，\n陰陽吉凶之本，\n二大夫再拜謁。\n司馬季主視其狀貌，\n如類有知者，\n即禮之，\n使弟子延坐。\n坐定，\n司馬季主復理前語，\n分別天地之終始，\n日月星辰之紀，\n差次仁義之際，\n列吉凶之符，\n語數千言，\n莫不順理。\n\n宋忠、\n賈誼瞿然而悟，\n獵纓正襟危坐，\n曰︰\n「吾望先生之狀，\n聽先生之辭，\n小子竊觀於世，\n未嘗見也。\n今何居之卑，\n何行之汙？」\n\n司馬季捧腹大笑曰︰\n「觀大夫類有道術者，\n今何言之陋也，\n何辭之野也！\n今夫子所賢者何也？\n所高者誰也？\n今何以卑汙長者？」\n\n二君曰︰\n「尊官厚祿，\n世之所高也，\n賢才處之。\n今所處非其地，\n故謂之卑。\n言不信，\n行不驗，\n取不當，\n故謂之汙。\n夫卜筮者，\n世俗之所賤簡也。\n世皆言曰︰\n『夫卜者多言誇嚴以得人情，\n虛高人祿命以說人志，\n擅言禍災以傷人心，\n矯言鬼神以盡人財，\n厚求拜謝以私於己。』\n此吾之所恥，\n故謂之卑汙也。」\n\n司馬季主曰︰\n「公且安坐。\n公見夫被髮童子乎？\n日月照之則行，\n不照則止，\n問之日月疵瑕吉凶，\n則不能理。\n由是觀之，\n能知別賢與不肖者寡矣。\n\n「賢之行也，\n直道以正諫，\n三諫不聽則退。\n其譽人也不望其報，\n惡人也不顧其怨，\n以便國家利眾為務。\n故官非其任不處也，\n祿非其功不受也；\n見人不正，\n雖貴不敬也；\n見人有污，\n雖尊不下也；\n得不為喜，\n去不為恨；\n非其罪也，\n雖累辱而不愧也。\n\n「今公所謂賢者，\n皆可為羞矣。\n卑疵而前，\n孅趨而言；\n相引以勢，\n相導以利；\n比周賓正，\n以求尊譽，\n以受公奉；\n事私利，\n枉主法，\n獵農民；\n以官為威，\n以法為機，\n求利逆暴：\n譬無異於操白刃劫人者也。\n初試官時，\n倍力為巧詐，\n飾虛功執空文以誷主上，\n用居上為右；\n試官不讓賢陳功，\n見偽增實，\n以無為有，\n以少為多，\n以求便勢尊位；\n食飲驅馳，\n從姬歌兒，\n不顧於親，\n犯法害民，\n虛公家：\n此夫為盜不操矛弧者也，\n攻而不用弦刃者也，\n欺父母未有罪而弒君未伐者也。\n何以為高賢才乎？\n\n「盜賊發不能禁，\n夷貊不服不能攝，\n姦邪起不能塞，\n官秏亂不能治，\n四時不和不能調，\n歲穀不孰不能適。\n才賢不為，\n是不忠也；\n才不賢而託官位，\n利上奉，\n妨賢者處，\n是竊位也；\n有人者進，\n有財者禮，\n是偽也。\n子獨不見鴟梟之與鳳皇翔乎？\n蘭芷芎藭棄於廣野，\n蒿蕭成林，\n使君子退而不顯眾，\n公等是也。\n\n「述而不作，\n君子義也。\n今夫卜者，\n必法天地，\n象四時，\n順於仁義，\n分策定卦，\n旋式正棊，\n然後言天地之利害，\n事之成敗。\n昔先王之定國家，\n必先龜策日月，\n而後乃敢代；\n正時日，\n乃後入家；\n產子必先占吉凶，\n後乃有之。\n自伏羲作《八卦》，\n周文王演三百八十四《爻》而天下治。\n越王句踐放文王《八卦》以破敵國，\n霸天下。\n由是言之，\n卜筮有何負哉！\n\n「且夫卜筮者，\n埽除設坐，\n正其冠帶，\n然後乃言事，\n此有禮也。\n言而鬼神或以饗，\n忠臣以事其上，\n孝子以養其親，\n慈父以畜其子，\n此有德者也。\n而以義置數十百錢，\n病者或以愈，\n且死或以生，\n患或以免，\n事或以成，\n嫁子娶婦或以養生：\n此之為德，\n豈直數十百錢哉！\n此夫老子所謂\n『上德不德，\n是以有德』。\n今夫卜筮者利大而謝少，\n老子之云豈異於是乎？\n\n「莊子曰︰\n『君子內無飢寒之患，\n外無劫奪之憂，\n居上而敬，\n居下不為害，\n君子之道也。』\n今夫卜筮者之為業也，\n積之無委聚，\n藏之不用府庫，\n徙之不用輜車，\n負裝之不重，\n止而用之無盡索之時。\n持不盡索之物，\n游於無窮之世，\n雖莊氏之行未能增於是也，\n子何故而云不可卜哉？\n天不足西北，\n星辰西北移；\n地不足東南，\n以海為池；\n日中必移，\n月滿必虧；\n先王之道，\n乍存乍亡。\n公責卜者言必信，\n不亦惑乎！\n\n「公見夫談士辯人乎？\n慮事定計，\n必是人也，\n然不能以一言說人主意，\n故言必稱先王，\n語必道上；\n慮事定計，\n飾先王之成功，\n語其敗害，\n以恐喜人主之志，\n以求其欲。\n多言誇嚴，\n莫大於此矣。\n然欲彊國成功，\n盡忠於上，\n非此不立。\n今夫卜者，\n導惑教愚也。\n夫愚惑之人，\n豈能以一言而知之哉！\n言不厭多。\n\n「故騏驥不能與罷驢為駟，\n而鳳皇不與燕雀為群，\n而賢者亦不與不肖者同列。\n故君子處卑隱以辟眾，\n自匿以辟倫，\n微見德順以徐群害，\n以明天性，\n助上養下，\n多其功利，\n不求尊譽。\n公之等喁喁者也，\n何知長者之道乎！」\n\n宋忠、\n賈誼忽而自失，\n芒乎無色，\n悵然噤口不能言。\n於是攝衣而起，\n再拜而辭。\n行洋洋也，\n出門僅能自上車，\n伏軾低頭，\n卒不能出氣。\n\n居三日，\n宋忠見賈誼於殿門外，\n乃相引屏語相謂自歎曰︰\n「道高益安，\n勢高益危。\n居赫赫之勢，\n失身且有日矣。\n夫卜而有不審，\n不見奪糈；\n為人主計而不審，\n身無所處。\n此相去遠矣，\n猶天冠地屨也。\n此老子之所謂\n『無名者萬物之始』\n也。天地曠曠，\n物之熙熙，\n或安或危，\n莫知居之。\n我與若，\n何足預彼哉！\n彼久而愈安，\n雖曾氏之義，\n未有以異也。」\n\n久之，\n宋忠使匈奴，\n不至而還，\n抵罪。\n而賈誼為梁懷王傅，\n王墮馬薨，\n誼不食，\n毒恨而死。\n此務華絕根者也。\n\n太史公曰：\n古者卜人所以不載者，\n多不見于篇。\n及至司馬季主，\n余志而著之。\n\n褚先生曰：\n臣為郎時，\n游觀長安中，\n見卜筮之賢大夫，\n觀其起居行步，\n坐起自動，\n誓正其衣冠而當鄉人也，\n有君子之風。\n見性好解婦來卜，\n對之顏色嚴振，\n未嘗見齒而笑也。\n從古以來，\n賢者避世，\n有居止舞澤者，\n有居民閒閉口不言，\n有隱居卜筮閒以全身者。\n夫司馬季主者，\n楚賢大夫，\n游學長安，\n通《易經》，\n術黃帝、\n老子，\n博聞遠見。\n觀其對二大夫貴人之談言，\n稱引古明王聖人道，\n固非淺聞小數之能。\n及卜筮立名聲千里者，\n各往往而在。\n傳曰︰\n「富為上，\n貴次之；\n既貴各各學一伎能立其身。」\n黃直，\n大夫也；\n陳君夫，\n婦人也：\n以相馬立名天下。\n齊張仲、\n曲成侯以善擊刺學用劍，\n立名天下。\n留長孺以相彘立名。\n榮陽褚氏以相牛立名。\n能以伎能立名者甚多，\n皆有高世絕人之風，\n何可勝言。\n故曰︰\n「非其地，\n樹之不生；\n非其意，\n教之不成。」\n夫家之教子孫，\n當視其所以好，\n好含苟生活之道，\n因而成之。\n故曰︰\n「制宅命子，\n足以觀士；\n子有處所，\n可謂賢人。」\n\n臣為郎時，\n與太卜待詔為郎者同署，\n言曰︰\n「孝武帝時，\n聚會占家問之，\n某日可取婦乎？\n五行家曰可，\n堪輿家曰不可，\n建除家曰不吉，\n叢辰家曰大凶，\n曆家曰小凶，\n天人家曰小吉，\n太一家曰大吉。\n辯訟不決，\n以狀聞。\n制曰︰\n『避諸死忌，\n以五行為主。』\n人取於五行者也。」\n\n5.68《龜策列傳第六十八》\n\n太史公曰：\n自古聖王將建國受命，\n興動事業，\n何嘗不寶卜筮以助善！\n唐虞以上，\n不可記已。\n自三代之興，\n各據禎祥。\n塗山之兆從而夏啟世，\n飛燕之卜順殷興，\n百穀之筮吉故周王。\n王者決定諸疑，\n參以卜筮，\n斷以蓍龜，\n不易之道也。\n\n蠻夷氐羌雖無君臣之序，\n亦有決疑之卜。\n或以金石，\n或以草木，\n國不同俗。\n然皆可以戰伐攻擊，\n推兵不勝，\n各信其神，\n以知來事。\n\n略聞夏殷欲卜者，\n乃取蓍龜，\n已則棄去之，\n以為龜藏則不靈，\n著久則不神。\n至周室之卜官，\n常寶藏蓍龜；\n又其大小先後，\n各有所尚，\n要其歸等耳。\n或以為聖王遭事無不定，\n決疑無不見，\n其設稽神求問之道者，\n以為後世衰微，\n愚不師智，\n人各自安，\n化分為百室，\n道散而無垠，\n故推歸之至微，\n要絜於精神也。\n或以為昆蟲之所長，\n聖人不能與爭。\n其處吉凶，\n別然否，\n多中於人。\n至高祖時，\n因奏太卜官。\n天下始定，\n兵革未息。\n及孝惠享國日少，\n呂后女主，\n孝文、\n孝景因襲掌故，\n未遑講試，\n雖父子疇官，\n世世相傳，\n其精微深妙，\n多所遺失。\n至今上即位，\n博開藝能之路，\n悉延百端之學，\n通一伎之士咸得自效，\n絕倫超奇者為右，\n無所阿私，\n數年之閒，\n太卜大集。\n會上欲擊匈奴，\n西攘大宛，\n南收百越，\n卜筮至預見表象，\n先圖其利。\n及猛將推鋒執節，\n獲勝於彼，\n而著龜時日亦有力於此。\n上尤加意，\n賞賜至或數千萬。\n如丘子明之屬，\n富溢貴寵，\n傾於朝廷。\n至以卜筮射蠱道，\n巫蠱時或頗中。\n素有眥睚不快，\n因公行誅，\n恣意所傷，\n以破族滅門者，\n不可勝數。\n百僚蕩恐，\n皆曰龜策能言。\n後事覺姦窮，\n亦誅三族。\n\n夫摓策定數，\n灼龜觀兆，\n變化無窮，\n是以擇賢而用占焉，\n可謂聖人重事者乎！\n周公卜三龜，\n而武王有瘳。\n紂為暴虐，\n而元龜不占。\n晉文將定襄王之位，\n卜得黃帝之兆，\n卒受彤弓之命。\n獻公貪驪姬之色，\n卜而兆有口象，\n其禍竟流五世。\n楚靈將背周室，\n卜而龜逆，\n終被乾谿之敗。\n兆應信誠於內，\n而時人明察見之於外，\n可不謂兩合者哉！\n君子謂夫輕卜筮，\n無神明者，\n悖；背人道，\n信禎祥者，\n鬼神不得其正。\n故《書》建稽疑，\n五謀而卜筮居其二，\n五占從其多，\n明有而不專之道也。\n\n余至江南，\n觀其行事，\n問其長老，\n云龜千歲乃遊葉之上，\n蓍百莖共一根。\n又其所生，\n獸無虎狼，\n莫無毒螫。\n江傍家人常畜龜飲食之，\n以為能導引致氣，\n有益於助衰養老，\n豈不信哉！\n\n褚先生曰：\n臣以通經術，\n受業博士，\n治《春秋》，\n以高第為郎，\n幸得宿衛，\n出入宮殿中十有餘年。\n竊好《太史公傳》。\n《太史公之傳》曰︰\n「三王不同龜，\n四夷各異卜，\n然各以決吉凶，\n略闚其要，\n故作《龜策列傳》。」\n臣往來長安中，\n求《龜策列傳》不能得，\n故之大卜官，\n問掌故文學長老習事者，\n寫取龜策卜事，\n編于下方。\n\n聞古五帝、\n三王發動舉事，\n必先決著龜。\n傳曰︰\n「下有伏靈，\n上有兔絲；\n上有擣著，\n下有神龜。」\n所謂伏靈者，\n在兔絲之下，\n狀似飛鳥之形。\n新雨已，\n天清靜無風，\n以夜捎兔絲去之，\n即以篝燭此地燭之，\n火滅，\n即記其處，\n以新布四丈環置之，\n明即掘取之，\n入四尺至七尺，\n得矣，\n過七尺不可得。\n伏靈者，\n千歲松根也，\n食之不死。\n聞蓍生滿百莖者，\n其下必有神龜守之，\n其上常有青雲覆之。\n傳曰︰\n「天下和平，\n王道得，\n而蓍莖長丈，\n其叢生滿百莖。」\n方今世取蓍者，\n不能中古法度，\n不能得滿百莖長丈者，\n取八十莖已上，\n蓍長八尺，\n即難得也。\n人民好用卦者，\n取滿六十莖已上，\n長滿六尺者，\n即可用矣。\n記曰︰\n「能得名龜者，\n財物歸之，\n家必大富至千萬。」\n一曰\n「北斗龜」，\n二曰\n「南辰龜」，\n三曰\n「五星龜」，\n四曰\n「八風龜」，\n五曰\n「二十八宿龜」，\n六曰\n「日月龜」，\n七曰\n「九州龜」，\n八曰\n「玉龜」：\n凡八名龜。\n龜圖各有文在腹下，\n文云云者，\n此某之龜也，\n略記其大指，\n不寫其圖。\n取此龜不必滿尺二寸，\n民人得長七八寸，\n可寶矣。\n今夫珠玉寶器，\n雖有所深藏，\n必見其光，\n必出其神明，\n其此之謂乎！\n故玉處於山而木潤，\n淵生珠而岸不枯者，\n潤澤之所加也。\n明月之珠出於江海，\n藏於蚌中，\n蚗龍伏之。\n王者得之，\n長有天下，\n四九賓服，\n能得百莖蓍，\n并得其下龜以卜者，\n百言百當，\n足以決吉凶。\n\n神龜出於江水中，\n廬江郡常歲時生龜長尺二寸者二十枚輸太卜官，\n太卜官因以吉日剔取其腹下甲。\n龜千歲乃滿尺二寸。\n王者發軍行將，\n必鑽龜廟堂之上，\n以決吉凶。\n今高廟中有龜室，\n藏內以為神寶。\n\n傳曰︰\n「取前足臑骨穿佩之，\n取龜置室西北隅懸之，\n以入深山大林中，\n不惑。」\n臣為郎時，\n見《萬畢石朱方》，\n傳曰︰\n「有神龜在江南嘉林中。\n嘉林者，\n獸無虎狼，\n鳥無鴟梟，\n草無毒螫，\n野火不及，\n斧斤不至，\n是為嘉林。\n龜在其中，\n常巢於芳蓮之上。\n左脅書文曰︰\n『甲子重光，\n得我者匹夫為人君，\n有土正，\n諸侯得我為帝王。』\n求之於白蛇蟠杅林中者，\n齋戒以待，\n譺然，\n狀如有人來告之，\n因以醮酒佗髮，\n求之三宿而得。」\n由是觀之，\n豈不偉哉！\n故龜可不敬與？\n\n南方老人用龜支床足，\n行二十餘歲，\n老人死，\n移床，\n龜尚生不死。\n龜能行氣導引。\n問者曰︰\n「龜至神若此，\n然太卜官得生龜，\n何為輒殺取其甲乎？」\n近世江上人有得名龜，\n畜置之，\n家因大富。\n與人議，\n欲遣去。\n人教殺之勿遣，\n遣之破人家。\n龜見夢曰︰\n「送我水中，\n無殺吾也。」\n其家終殺之。\n殺之後，\n身死，\n家不利。\n人民與君王者異道。\n人民得名龜，\n其狀類不宜殺也。\n以往古故事言之，\n古明王聖主皆殺而用之。\n\n宋元王時得龜，\n亦殺而用之。\n謹連其事於左方，\n令好事者觀擇其中焉。\n\n宋元王二年，\n江使神龜使於河，\n至於泉陽，\n漁者豫且舉網得而囚之，\n置之籠中。\n夜半，\n龜來見夢於宋元王曰︰\n「我為江使於河，\n而幕網當吾路。\n泉陽豫且得我，\n我不能去。\n身在患中，\n莫可告語。\n王有德義，\n故來告訴。」\n元王惕然而悟。\n乃召博士衛平而問之曰︰\n「今寡人夢見一丈夫，\n延頸而長頭，\n衣玄繡之衣而乘輜車，\n來見夢於寡人曰︰\n『我為江使於河，\n而幕網當吾路。\n泉陽豫且得我，\n我不能去。\n身在患中，\n莫可告語。\n王有德義，\n故來告訴。』\n是何物也？」\n衛平乃援式而起，\n仰天而視月之光，\n觀斗所指，\n定日處鄉。\n規矩為輔，\n副以權衡。\n四維已定，\n八卦相望。\n視其吉凶，\n介蟲先見。\n乃對元王曰︰\n「今昔壬子，\n宿在牽牛。\n河水大會，\n鬼神相謀。\n漢正南北，\n江河固期，\n南風新至，\n江使先來，\n白雲壅漢，\n萬物盡留。\n斗柄指日，\n使者當囚。\n玄服而乘輜車，\n其名為龜。\n王急使人問而求之。」\n王曰︰\n「善。」\n\n於是王乃使人馳而往問泉陽令曰︰\n「漁者幾何家？\n名誰為豫且？\n豫且得龜，\n見夢於王，\n王故使我求之。」\n泉陽令乃使吏案籍視圖，\n水上漁者五十五家，\n上流之廬，\n名為豫且。\n泉陽令曰︰\n「諾。」\n乃與使者馳而問豫且曰︰\n「今昔汝漁何得？」\n豫且曰︰\n「夜半時舉網得龜。」\n使者曰︰\n「今龜安在？」\n曰︰\n「在籠中。」\n使者曰︰\n「王知子得龜，\n故使我求之。」\n豫且曰︰\n「諾。」\n即系龜而出之籠中，\n獻使者。\n\n使者載行，\n出於泉陽之門。\n正晝無見，\n風雨晦冥。\n雲蓋其上，\n五采青黃；\n雷雨並起，\n風將而行。\n入於端門，\n見於東箱。\n身如流水，\n潤澤有光。\n望見元王，\n延頸而前，\n三步而止，\n縮頸而卻，\n復其故處。\n元王見而怪之，\n問衛平曰︰\n「龜見寡人，\n延頸而前，\n以何望也？\n縮頸而復，\n是何當也？」\n衛平對曰︰\n「龜在患中，\n而終昔囚，\n王有德義，\n使人活之。\n今延頸而前，\n以當謝也，\n縮頸而卻，\n欲亟去也。」\n元王曰︰\n「善哉！\n神至如此乎，\n不可久留；\n趣駕送龜，\n勿令失期。」\n\n衛平對曰︰\n「龜者是天下之寶也，\n先得此龜者為天子，\n且十言十當，\n十戰十勝。\n生於深淵，\n長於黃土。\n知天之道，\n明於上古。\n游三千歲，\n不出其域。\n安平靜正，\n動不用力。\n壽蔽天地，\n莫知其極。\n與物變化，\n四時變色。\n居而自匿，\n伏而不食。\n春倉夏黃，\n秋白冬黑。\n明於陰陽，\n審於刑德。\n先知利害，\n察於禍福。\n以言而當，\n以戰而勝，\n王能寶之，\n諸侯盡服。\n王勿遣也，\n以安社稷。」\n\n元王曰︰\n「龜甚神靈，\n降于上夫，\n陷於深淵。\n在患難中。\n以我為賢。\n德厚而忠信，\n故來告寡人。\n寡人若不遣也，\n是漁者也。\n漁者利其肉，\n寡人貪其力，\n下為不仁，\n上為無德。\n君臣無禮，\n何從有福？\n寡人不忍，\n柰何勿遣！」\n\n衛平對曰︰\n「不然。\n臣聞盛德不報，\n重寄不歸；\n天與不受，\n天奪之寶。\n今龜周流天下，\n還復其所，\n上至蒼天，\n下薄泥塗。\n還徧九州，\n未嘗愧辱，\n無所稽留。\n今至泉陽，\n漁者辱而囚之。\n王雖遣之，\n江河必怒，\n務求報仇。\n自以為侵，\n因神與謀。\n淫雨不霽，\n水不可治。\n若為枯旱，\n風而揚埃，\n蝗蟲暴生，\n百姓失時。\n王行仁義，\n其罰必來。\n此無佗故，\n其祟在龜。\n後雖悔之，\n豈有及哉！\n王勿遣也。」\n\n元王慨然而歎曰︰\n「夫逆人之使，\n絕人之謀，\n是不暴乎？\n取人之有，\n以自為寶，\n是不彊乎？\n寡人聞之，\n暴得者必暴亡，\n彊取者必後無功。\n桀紂暴彊，\n身死國亡。\n今我聽子，\n是無仁義之名而有暴彊之道。\n江河為湯武，\n我為桀紂。\n未見其利，\n恐離其咎。\n寡人狐疑，\n安事此寶，\n趣駕送龜，\n勿令久留。」\n\n衛平對曰︰\n「不然，\n王其無患，\n天地之閒，\n累石為山。\n高而不壞，\n地得為安。\n故云物或危而顧安，\n或輕而不可遷；\n人或忠信而不如誕謾，\n或醜惡而宜大官，\n或美好佳麗而為眾人患。\n非神聖人，\n莫能盡言。\n春秋冬夏，\n或暑或寒。\n寒暑不和，\n賊氣相奸。\n同歲異節，\n其時使然。\n故令春生夏長，\n秋收冬藏。\n或為仁義，\n或為暴彊。\n暴彊有鄉，\n仁義有時。\n萬物盡然，\n不可勝治。\n大王聽臣，\n臣請悉言之。\n天出五色，\n以辨白黑。\n地生五穀，\n以知善惡。\n人民莫知辨也，\n與禽獸相若。\n谷居而穴處，\n不知田作。\n天下禍亂，\n陰陽相錯。\n悤悤疾疾，\n通而不相擇。\n妖㜸數見，\n傳為單薄。\n聖人別其生，\n使無相獲。\n禽獸有牝牡，\n置之山原；\n鳥有雌雄，\n布之林澤；\n有介之蟲，\n置之谿谷。\n故牧人民，\n為之城郭，\n內經閭術，\n外為阡陌。\n夫妻男女，\n賦之田宅，\n列其室屋。\n為之圖籍，\n別其名族。\n立官置吏，\n勸以爵祿。\n衣以桑麻，\n養以五穀。\n耕之耰之，\n鉏之耨之。\n口得所嗜，\n目得所美，\n身受其利。\n以是觀之，\n非彊不至。\n故曰田者不彊，\n囷倉不盈；\n商賈不彊，\n不得其贏；\n婦女不彊，\n布帛不精；\n官御不彊，\n其勢不成；\n大將不彊，\n卒不使令；\n侯王不彊，\n沒世無名。\n故云彊者，\n事之始也，\n分之理也，\n物之紀也。\n所求於彊，\n無不有也。\n王以為不然，\n王獨不聞玉櫝隻雉，\n出於昆山；\n明月之珠，\n出於四海；\n鐫石拌蚌，\n傳賣於市：\n聖人得之，\n以為大寶。\n大寶所在，\n乃為天子。\n今王自以為暴，\n不如拌蚌於海也；\n自以為彊，\n不過鐫石於昆山也。\n取者無咎，\n寶者無患。\n今龜使來抵網，\n而遭漁者得之，\n見夢自言，\n是國之寶也，\n王何憂焉。」\n\n元王曰︰\n「不然。\n寡人聞之，\n諫者福也，\n諛者賊也。\n人主聽諛，\n是愚惑也。\n雖然，\n禍不妄至，\n福不徒來。\n天地合氣，\n以生百財。\n陰陽有分，\n不離四時，\n十有二月，\n日至為期。\n聖人徹焉，\n身乃無災。\n明王用之，\n人莫敢欺。\n故云福之至也，\n人自生之；\n禍之至也，\n人自成之。\n禍與福同，\n刑與德雙。\n聖人察之，\n以知吉凶。\n桀紂之時，\n與天爭功，\n擁遏鬼神，\n使不得通。\n是固已無道矣，\n諛臣有眾。\n桀有諛臣，\n名曰趙梁。\n教為無道，\n勸以貪狼。\n繫湯夏臺，\n殺關龍逢。\n左右恐死，\n偷諛於傍。\n國危於累卵，\n皆曰無傷。\n稱樂遇歲，\n或曰未央。\n蔽其耳目，\n與之詐狂。\n湯卒伐桀，\n身死國亡。\n聽其諛臣，\n身獨受殃。\n《春秋》著之，\n至今不忘。\n紂有諛臣，\n名為左彊。\n誇而目巧，\n教為象郎。\n將至於天，\n又有玉床。\n犀玉之器，\n象箸而羹。\n聖人剖其心，\n壯士斬其胻。\n箕子恐死，\n被髮佯狂。\n殺周太子歷，\n囚文王昌。\n投之石室，\n將以昔至明。\n陰兢活之，\n與之俱亡。\n入於周地，\n得太公望。\n興卒聚兵，\n與紂相攻。\n文王病死，\n載尸以行。\n太子發代將，\n號為武王。\n戰於牧野，\n破之華山之陽。\n紂王勝敗而還走，\n圍之象郎。\n自殺宣室，\n身死不葬。\n頭懸車軫，\n四馬曳行。\n寡人念其如此，\n腸如涫湯。\n是人皆富有天下而貴至天子，\n然而大傲。\n欲無猒時，\n舉事而喜高，\n貪很而驕。\n不用忠信，\n聽其諛臣，\n而為天下笑。\n今寡人之邦，\n居諸侯之閒，\n曾不如秋毫。\n舉事不當，\n又安亡逃！」\n\n衛平對曰︰\n「不然。\n河雖神賢，\n不如崑崙之山；\n江之源理，\n不如四海，\n而人尚奪取其寶，\n諸侯爭之，\n兵革為起。\n小國見亡，\n大國危殆，\n殺人父兄，\n虜人妻子，\n殘國滅廟，\n以爭此寶。\n戰攻分爭，\n是暴彊也。\n故云取之以暴彊而治以文理，\n無逆四時，\n必親賢士；\n與陰陽化，\n鬼神為使；\n通於天地，\n與之為友。\n諸侯賓服，\n民眾殷喜。\n邦家安寧，\n與世更始。\n湯武行之，\n乃取天子；\n《春秋》著之，\n以為經紀。\n王不自稱湯武，\n而自比桀紂。\n桀紂為暴彊也，\n固以為常。\n桀為瓦室，\n紂為象郎。\n徵絲灼之，\n務以費民氓。\n賦斂無度，\n殺戮無方。\n殺人六畜，\n以韋為囊。\n囊盛其血，\n與人縣而射之，\n與天帝爭彊。\n逆亂四時，\n先百鬼嘗。\n諫者輒死，\n諛者在傍。\n聖人伏匿，\n百姓莫行。\n天數枯旱，\n國多妖祥。\n螟蟲歲生，\n五穀不成。\n民不安其處，\n鬼神不享。\n飄風日起，\n正晝晦冥。\n日月並蝕，\n滅息無光。\n列星奔亂，\n皆絕絕綱。\n以是觀之，\n安得久長！\n雖無湯武，\n時固當亡。\n故湯伐桀，\n武王剋紂，\n其時使然。\n乃為天子，\n子孫續世；\n終身無咎，\n後世稱之，\n至今不已。\n是皆當時而行，\n見事而彊，\n乃能成其帝王。\n今龜，\n大寶也，\n為聖人使，\n傳之賢王。\n不用手足，\n雷電將之；\n風雨送之，\n流水行之。\n侯王有德，\n乃得當之。\n今王有德而當此寶，\n恐不敢受；\n王若遣之，\n宋必有咎。\n後雖悔之，\n亦無及已。」\n\n元王大悅而喜。\n於是元王向日而謝，\n再拜而受。\n擇日齋戒，\n甲乙最良。\n乃刑白雉，\n及與驪羊；\n以血灌龜，\n於壇中央。\n以刀剝之，\n身全不傷。\n脯酒禮之，\n橫其腹腸。\n荊支卜之，\n必制其創。\n理達於理，\n文相錯迎。\n使工占之，\n所言盡當。\n邦福重寶，\n聞于傍鄉。\n殺牛取革，\n被鄭之桐，\n草木畢分，\n化為甲兵。\n戰勝攻取，\n莫如元王。\n元王之時，\n衛平相宋，\n宋國最彊，\n龜之力也。\n\n故云神至能見夢於元王，\n而不能自出漁者之籠。\n身能十言盡當，\n不能通使於河，\n還報於江。\n賢能令人戰勝攻取，\n不能自解於刀鋒，\n免剝刺之患。\n聖能先知亟見，\n而不能令衛平無言。\n言事百全，\n至身而攣；\n當時不利，\n又焉事賢！\n賢者有恒常，\n士有適然。\n是故明有所不見，\n聽有所不聞；\n人雖賢，\n不能左畫方，\n右畫圓；\n日月之明，\n而時蔽於浮雲。\n羿名善射，\n不如雄渠、\n蠭門；\n禹名為辯智，\n而不能勝鬼神。\n地柱折，\n天故毋椽，\n又柰何責人於全？\n孔子聞之曰︰\n「神龜知吉凶，\n而骨直空枯。\n日為德而君於天下，\n辱於三足之烏。\n月為刑而相佐，\n見食於蝦蟆。\n蝟辱於鵲，\n騰蛇之神而殆於即且。\n竹外有節理，\n中直空虛；\n松柏為百木長，\n而守門閭。\n日辰不全，\n故有孤虛。\n黃金有疵，\n白玉有瑕。\n事有所疾，\n亦有所徐。\n物有所拘，\n亦有所據。\n罔有所數，\n亦有所疏。\n人有所貴，\n亦有所不如。\n何可而適乎？\n物安可全乎？\n天尚不全，\n故世為屋，\n不成三瓦而陳之，\n以應之天。\n天下有階，\n物不全乃生也。」\n\n褚先生曰：\n漁者舉網而得神龜，\n龜自見夢宋元王，\n元王召博士衛平告以夢龜狀，\n平運式，\n定日月，\n分衡度，\n視吉凶，\n占龜與物色同，\n平諫王留龜以為國重寶，\n美矣。\n古者筮必稱龜者，\n以其令名，\n所從來久矣。\n余述而為傳。\n\n三月　　\n二月　　\n正月　　\n十二月　　\n十一月　　\n中關內高外下　　\n四月　　\n首仰　　\n足開　　\n肣開　　\n首俛大　　\n五月　　\n橫吉　\n首俛大　　\n六月　　\n七月　　\n八月　　\n九月　　\n十月\n\n卜禁曰：\n子亥戌不可以及殺龜。\n日中如食已下。\n暮昏龜之徼也，\n不可以卜。\n庚辛可以殺，\n及以鑽之。\n常以月旦祓龜，\n先以清水澡之，\n以卵祓之，\n乃持龜而遂之，\n若常以為祖。\n人若已卜不中，\n皆祓之以卵，\n東向立，\n灼以荊若剛木，\n土卵指之者三，\n持龜以卵周環之，\n祝曰︰\n「今日吉，\n謹以粱卵焍黃祓去玉靈之不祥。」\n玉靈必信以誠，\n知萬事之情，\n辯兆皆可占。\n不信不誠，\n則燒玉靈，\n揚其灰，\n以徵後龜。\n其卜必北向，\n龜甲必尺二寸。\n\n卜先以造灼鑽，\n鑽中已，\n又灼龜首，\n各三；\n又復灼所鑽中曰正身，\n灼首曰正足，\n各三。\n即以造三周龜，\n祝曰︰\n「假之玉靈夫子。\n夫子玉靈，\n荊灼而心，\n令而先知。\n而上行於天，\n下行於淵，\n諸靈數策，\n莫如汝信。\n今日良日，\n行一良貞。\n某欲卜某，\n即得而喜，\n不得而悔。\n即得，\n發鄉我身長大，\n首足收人皆上偶。\n不得，\n發鄉我身挫折，\n中外不相應，\n首足滅去。」\n\n靈龜卜祝曰︰\n「假之靈龜，\n五巫五靈，\n不如神龜之靈，\n知人死，\n知人生。\n某身良貞，\n某欲求某物。\n即得也，\n頭見足發，\n內外相應；\n即不得也，\n頭仰足肣，\n內外自垂。\n可得占。」\n\n卜占病者祝曰︰\n「今芋病困。\n死，首上開，\n內外交駭，\n身節折；\n不死，\n首仰足肣。」\n卜病者祟曰︰\n「今病有祟無呈，\n無祟有呈。\n兆有中祟有內，\n外祟有外。」\n\n卜繫者出不出。\n不出，\n橫吉安；\n若出，\n足開首仰有外。\n\n卜求財物，\n其所當得。\n得，首仰足開，\n內外相應；\n即不得，\n呈兆首仰足肣。\n\n卜有賣若買臣妾馬牛。\n得之，\n首仰足開，\n內外相應；\n不得，\n首仰足肣，\n呈兆若橫吉安。\n\n卜擊盜聚若干人，\n在某所，\n今某將卒若干人，\n往擊之。\n當勝，\n首仰足開身正，\n內自橋，\n外下；\n不勝，\n足肣首仰，\n身首內下外高。\n\n卜求當行不行。\n行，首足開；\n不行，\n足肣首仰，\n若橫吉安，\n安不行。\n\n卜往擊盜，\n當見不見。\n見，首仰足肣有外；\n不見，\n足開首仰。\n\n卜往候盜，\n見不見。\n見，首仰足肣，\n肣勝有外；\n不見，\n足開首仰。\n\n卜聞盜來不來。\n來，外高內下，\n足肣首仰；\n不來，\n足開首仰，\n若橫吉安，\n期之自次。\n\n卜遷徙去官不去。\n去，足開有肣外首仰；\n不去，\n自去，\n即足肣，\n呈兆若橫吉安。\n\n卜居官尚吉不。\n吉，呈兆身正，\n若橫吉安；\n不吉，\n身節折，\n首仰足開。\n\n卜居室家吉不吉。\n吉，呈兆身正，\n若橫吉安；\n不吉，\n身節折，\n首仰足開。\n\n卜歲中禾稼孰不孰。\n孰，首仰足開，\n內外自橋外自垂；\n不孰，\n足肣首仰有外。\n\n卜歲中民疫不疫。\n疫，首仰足肣，\n身節有彊外；\n不疫，\n身正首仰足開。\n\n卜歲中有兵無兵。\n無兵，\n呈兆若橫吉安；\n有兵，\n首仰足開，\n身作外彊情。\n\n卜見貴人吉不吉。\n吉，足開首仰，\n身正，\n內自橋；\n不吉，\n首仰，\n身節折，\n足肣有外，\n若無漁。\n\n卜請謁於人得不得。\n得，首仰足開，\n內自橋；\n不得，\n首仰足肣有外。\n\n卜追亡人當得不得。\n得，首仰足肣，\n內外相應；\n不得，\n首仰足開，\n若橫吉安。\n\n卜漁獵得不得。\n得，首仰足開，\n內外相應；\n不得，\n足肣首仰，\n若橫吉安。\n\n卜行遇盜不遇。\n遇，首仰足開，\n身節折，\n外高內下；\n不遇，\n呈兆。\n\n卜天雨不雨。\n雨，首仰有外，\n外高內下；\n不雨，\n首仰足開，\n若橫吉安。\n\n卜天雨霽不霽。\n霽，呈兆足開首仰；\n不霽，\n橫吉。\n\n命曰橫吉安。\n以占病，\n病甚者一日不死；\n不甚者卜日瘳，\n不死。\n繫者重罪不出，\n輕罪環出；\n過一日不出，\n久毋傷也。\n求財物買臣妾馬牛，\n一日環得；\n過一日不得。\n行者不行。\n來者環至；\n過食時不至，\n不來。\n擊盜不行，\n行不遇；\n聞盜不來。\n徙官不徙。\n居官家室皆吉。\n歲稼不孰。\n民疾疫無疾。\n歲中無兵。\n見人行，\n不行不喜。\n請謁人不行不得。\n追亡人漁獵不得。\n行不遇盜。\n雨不雨。\n霽不霽。\n\n命曰呈兆。\n病者不死。\n繫者出。\n行者行。\n來者來。\n市買得。\n追亡人得，\n過一日不得。\n問行者不到。\n\n命曰柱徹。\n卜病不死。\n繫者出。\n行者行。\n來者來。\n市買不得。\n憂者毋憂。\n追亡人不得。\n\n命曰首仰足肣有內無外。\n占病，\n病甚不死。\n擊者解。\n求財物買臣妾馬牛不得。\n行者聞言不行。\n來者不來。\n聞盜不來。\n聞言不至。\n徙官聞言不徙。\n居官有憂。\n居家多災。\n歲稼中孰。\n民疾疫多病。\n歲中有兵，\n聞言不開。\n見貴人吉。\n請謁不行，\n行不得善言。\n追亡人不得。\n漁獵不得。\n行不遇盜。\n雨不雨甚。\n霽不霽。\n故其莫字皆為首備。\n問之曰，\n備者仰也，\n故定以為仰。\n此私記也。\n\n命曰首仰足肣有內無外。\n占病，\n病甚不死。\n繫者不出。\n求財買臣妾不得。\n行者不行。\n來者不來。\n擊盜不見。\n聞盜來，\n內自驚，\n不來。\n徙官不徙。\n居官家室吉。\n歲稼不孰。\n民疾疫有病甚。\n歲中無兵。\n見貴人吉。\n請謁追亡人不得。\n亡財物，\n財物不出得。\n漁獵不得。\n行不遇盜。\n雨不雨。\n霽不霽。\n凶。\n\n命曰呈兆首仰足肣。\n以占病，\n不死。\n繫者未出。\n求財物買臣妾馬牛不得。\n行不行。\n來不來。\n擊盜不相見。\n聞盜來不來。\n徙官不徙。\n居官久多憂。\n居家室不吉。\n歲稼不孰。\n民病疫。\n歲中毋兵。\n見貴人不吉。\n請謁不得。\n漁獵得少。\n行不遇盜。\n雨不雨。\n霽不霽。\n不吉。\n\n命曰呈兆首仰足開。\n以占病，\n病篤死。\n繫囚出。\n求財物買臣妾馬牛不得。\n行者行。\n來者來。\n擊盜不見盜。\n聞盜來不來。\n徙官徙。\n居官不久。\n居家室不吉。\n歲稼不孰。\n民疾疫有而少。\n歲中毋兵。\n見貴人不見吉。\n請謁追亡人漁獵不得。\n行遇盜。\n雨不雨。\n霽小吉。\n\n命曰首仰足肣。\n以占病，\n不死。\n繫者久，\n毋傷也。\n求財物買臣妾馬牛得。\n行者不行。\n擊盜不行。\n來者來。\n聞盜來。\n徙官聞言不徙。\n居家室不吉。\n歲稼不孰。\n民疾疫少。\n歲中毋兵。\n見貴人得見。\n請謁追亡人漁獵不得。\n行遇盜。\n雨不雨。\n霽不霽。\n吉。\n\n命曰首仰足開有內。\n以占病者，\n死。繫者出。\n求財物買臣妾馬牛不得。\n行者行。\n來者來。\n擊盜行不見盜。\n聞盜來不來。\n徙官徒。\n居官不久。\n居家室不吉。\n歲孰。\n民疾疫有而少。\n歲中毋兵。\n見貴人不吉。\n請謁追亡人漁獵不得。\n行不遇盜。\n雨霽。\n霽小吉，\n不霽吉。\n\n命曰橫吉內外自橋。\n以占病，\n卜日毋瘳死。\n繫者毋罪出。\n求財物買臣妾馬牛得。\n行者行。\n來者來。\n擊盜合交等。\n聞盜來來。\n徙官徙。\n居家室吉。\n歲孰。\n民疫無疾。\n歲中無兵。\n見貴人請謁追亡人漁獵得。\n行遇盜。\n雨霽，\n雨霽大吉。\n\n命曰橫吉內外自吉。\n以占病，\n病者死。\n繫不出。\n求財物買臣妾馬牛追亡人漁獵不得。\n行者不來。\n擊盜不相見。\n聞盜不來。\n徙官徙。\n居官有憂。\n居家室見貴人請謁不吉。\n歲稼不孰。\n民疾疫。\n歲中無兵。\n行不遇盜。\n雨不雨。\n霽不霽。\n不吉。\n\n命曰漁人。\n以占病者，\n病者甚，\n不死。\n繫者出。\n求財物買臣妾馬牛擊盜請謁追亡人漁獵得。\n行者行來。\n聞盜來不來。\n徙官不徙。\n居家室吉。\n歲稼不孰。\n民疾疫。\n歲中毋兵。\n見貴人吉。\n行不遇盜。\n雨不雨。\n霽不霽。\n吉。\n\n命曰首仰足肣內高外下。\n以占病，\n病者甚，\n不死。\n繫者不出。\n求財物買臣妾馬牛追亡人漁獵得。\n行不行。\n來者來。\n擊盜勝。\n徙官不徙。\n居官有憂，\n無傷也。\n居家室多憂病。\n歲大孰。\n民疾疫。\n歲中有兵不至。\n見貴人請謁不吉。\n行遇盜。\n雨不雨。\n霽不霽。\n吉。\n\n命曰橫吉上有仰下有柱。\n病久不死，\n繫者不出。\n求財物買臣妾馬牛追亡人漁獵不得。\n行不行。\n來不來。\n擊盜不行，\n行不見。\n聞盜來不來。\n徙官不徙。\n居家室見貴人吉。\n歲大孰。\n民疾疫。\n歲中毋兵。\n行不遇盜。\n雨不雨。\n霽不霽。\n大吉。\n\n命曰橫吉榆仰。\n以占病，\n不死。\n繫者不出。\n求財物買臣妾馬牛至不得。\n行不行。\n來不來。\n擊盜不行，\n行不見。\n聞盜來不來。\n徙官不徙。\n居官家室見貴人吉。\n歲孰。\n歲中有疾疫，\n毋兵。\n請謁追亡人不得。\n漁獵至不得。\n行不得。\n行不遇盜。\n雨霽不霽。\n小吉。\n\n命曰橫吉下有柱。\n以占病，\n病甚不環有瘳無死。\n繫者出。\n求財物買臣妾馬牛請謁追亡人漁獵不得。\n行來不來。\n擊盜不合。\n聞盜來來。\n徙官居官吉，\n不久。\n居家室不吉。\n歲不孰。\n民毋疾疫。\n歲中毋兵。\n見貴人吉。\n行不遇盜。\n雨不雨。\n霽。小吉。\n\n命曰載所。\n以占病，\n環有瘳無死。\n繫者出。\n求財物買臣妾馬牛請謁追亡人漁獵得。\n行者行。\n來者來。\n擊盜相見不相合。\n聞盜來來。\n徙官徙。\n居家室憂。\n見貴人吉。\n歲孰。\n民毋疾疫。\n歲中毋兵。\n行不遇盜。\n雨不雨。\n霽霽。\n吉。\n\n命曰根格。\n以占病者，\n不死。\n繫久毋傷。\n求財物買臣妾馬牛請謁追亡人漁獵不得。\n行不行。\n來不來。\n擊盜盜行不合。\n聞盜不來。\n徙官不徙。\n居家室吉。\n歲稼中。\n民疾疫無死。\n見貴人不得見。\n行不遇盜。\n雨不雨。\n大吉。\n\n命曰首仰足肣外高內下。\n卜有憂，\n無傷也。\n行者不來。\n病久死。\n求財物不得。\n見貴人者吉。\n\n命曰外高內下。\n卜病不死，\n有祟。\n市買不得。\n居官家室不吉。\n行者不行。\n來者不來。\n繫者久毋傷。\n吉。\n\n命曰頭見足發有內外相應。\n以占病者，\n起。繫者出。\n行者行。\n來者來。\n求財物得。\n吉。\n\n命曰呈兆首仰足開。\n以占病，\n病甚死。\n繫者出，\n有憂。\n求財物買臣妾馬牛請謁追亡人漁獵不得。\n行不行。\n來不來。\n擊盜不合。\n聞盜來來。\n徙官居官家室不吉。\n歲惡。\n民疾疫無死。\n歲中毋兵。\n見貴人不吉。\n行不遇盜。\n雨不雨。\n霽。不吉。\n\n命曰呈兆首仰足開外高內下。\n以占病，\n不死，\n有外祟。\n繫者出，\n有憂。\n求財物買臣妾馬牛，\n相見不會。\n行行。\n來聞言不來。\n擊盜勝。\n聞盜來不來。\n徙官居家室見貴人不吉。\n歲中。\n民疾疫有兵。\n請謁追亡人漁獵不得。\n聞盜遇盜。\n雨不雨。\n霽。凶。\n\n命曰首仰足肣身折內外相應。\n以占病，\n病甚不死。\n繫者久不出。\n求財物買臣妾馬牛漁獵不得。\n行不行。\n來不來。\n擊盜有用勝。\n聞盜來來。\n徙官不徙。\n居官家室不吉。\n歲不孰。\n民疾疫。\n歲中。\n有兵不至。\n見貴人喜。\n請謁追亡人不得。\n遇盜凶。\n\n命曰內格外垂。\n行者不行。\n來者不來。\n病者死。\n繫者不出。\n求財物不得。\n見人不見。\n大吉。\n\n命曰橫吉內外相應自橋榆仰上柱足肣。\n以占病，\n病甚不死。\n繫久，\n不抵罪。\n求財物買臣妾馬牛請謁追亡人漁獵不得。\n行不行。\n來不來。\n居官家室見貴人吉。\n徙官不徙。\n歲不大孰。\n民疾疫有兵。\n有兵不會。\n行遇盜。\n聞言不見。\n雨不雨。\n霽霽。\n大吉。\n\n命曰頭仰足肣內外自垂。\n卜憂病者甚，\n不死。\n居官不得居。\n行者行。\n來者不來。\n求財物不得。\n求人不得。\n吉。\n\n命曰橫吉下有柱。\n卜來者來。\n卜日即不至，\n未來。\n卜病者過一日毋瘳死。\n行者不行。\n求財物不得。\n繫者出。\n\n命曰橫吉內外自舉。\n以占病者，\n久不死。\n繫者久不出。\n求財物得而少。\n行者不行。\n來者不來。\n見貴人見。\n吉。\n\n命曰內高外下疾輕足發。\n求財物不得。\n行者行。\n病者有瘳。\n繫者不出。\n來者來。\n見貴人不見。\n吉。\n\n命曰外格。\n求財物不得。\n行者不行。\n來者不來。\n繫者不出。\n不吉。\n病者死。\n求財物不得。\n見貴人見。\n吉。\n\n命曰內自舉外來正足發。\n行者行。\n來者來。\n求財物得。\n病者久不死。\n繫者不出。\n見貴人見。\n吉。\n\n此橫吉上柱外內自舉足肣。\n以卜有求得。\n病不死。\n繫者毋傷，\n未出。\n行不行。\n來不來。\n見人不見。\n百事盡吉。\n\n此橫吉上柱外內自舉柱足以作。\n以卜有求得。\n病死環起。\n繫留毋傷，\n環出。\n行不行。\n來不來。\n見人不見。\n百事吉。\n可以舉兵。\n\n此挺詐有外。\n以卜有求不得。\n病不死，\n數起。\n繫禍罪。\n聞言毋傷。\n行不行。\n來不來。\n\n此挺詐有內。\n以卜有求不得。\n病不死，\n數起。\n繫留禍罪無傷出。\n行不行。\n來者不來。\n見人不見。\n\n此挺詐內外自舉。\n以卜有求得。\n病不死，\n繫毋罪。\n行行。\n來來。\n田賈市漁獵盡喜。\n\n此狐狢。\n以卜有求不得。\n病死，\n難起。\n繫留毋罪難出。\n可居宅。\n可娶婦嫁女。\n行不行。\n來不來。\n見人不見。\n有憂不憂。\n\n此狐徹。\n以卜有求不得。\n病者死。\n繫留有抵罪。\n行不行。\n來不來。\n見人不見。\n言語定。\n百事盡不吉。\n\n此首俯足肣身節折。\n以卜有求不得。\n病者死。\n繫留有罪。\n望行者不來。\n行行。\n來不來。\n見人不見。\n\n此挺內外自垂。\n以卜有求不晦。\n病不死，\n難起。\n繫留毋罪，\n難出。\n行不行。\n來不來。\n見人不見。\n不吉。\n\n此橫吉榆仰首俯。\n以卜有求難得。\n病難起，\n不死。\n繫難出，\n毋傷也。\n可居家室，\n以娶婦嫁女。\n\n此橫吉上柱載正身節折內外自舉。\n以卜病者，\n卜日不死，\n其一日乃死。\n\n此橫吉上柱足肣內自舉外自垂。\n以卜病者，\n卜日不死，\n其一日乃死。\n\n首俯足詐有外無內。\n病者占龜未已，\n急死。\n卜輕失大，\n一日不死。\n\n首仰足肣。\n以卜有求不得。\n以繫有罪。\n人言語恐之毋傷。\n行不行。\n見人不見。\n\n大論曰︰\n外者人也，\n內者自我也；\n外者女也，\n內者男也。\n首俛者憂。\n大者身也，\n小者枝也。\n大法，\n病者，\n足肣者生，\n足開者死。\n行者，\n足開至，\n足肣者不至。\n行者，\n足肣不行，\n足開行。\n有求，\n足開得，\n足肣者不得。\n繫者，\n足肣不出，\n開出。\n其卜病也，\n足開而死者，\n內高而外下也。\n\n5.69《貨殖列傳第六十九》\n\n《老子》曰︰\n「至治之極，\n鄰國相望，\n雞狗之聲相聞，\n民各甘其食，\n美其服，\n安其俗，\n樂其業，\n至老死不相往來。」\n必用此為務，\n輓近世塗民耳目，\n則幾無行矣。\n\n太史公曰：\n夫神農以前，\n吾不知已。\n至若《詩》《書》所述虞夏以來，\n耳目欲極聲色之好，\n口欲窮芻豢之味，\n身安逸樂，\n而心誇矜埶能之榮使。\n俗之漸民久矣，\n雖戶說以眇論，\n終不能化。\n故善者因之，\n其次利道之，\n其次教誨之，\n其次整齊之，\n最下者與之爭。\n\n夫山西饒材、\n竹、穀、\n纑、旄、\n玉石；\n山東多魚、\n鹽、漆、\n絲、聲色；\n江南出枏、\n梓、薑、\n柱、金、\n錫、連、\n丹沙、\n犀、瑇瑁、\n珠璣、\n齒革；\n龍門、\n碣石北多馬、\n牛、羊、\n旃裘、\n筋角；\n銅、鐵則千里往往山出棊置：\n此其大較也。\n皆中國人民所喜好，\n謠俗被服飲食奉生送死之具也。\n故待農而食之，\n虞而出之，\n工而成之，\n商而通之。\n此寧有政教發徵期會哉？\n人各任其能，\n竭其力，\n以得所欲。\n故物賤之徵貴，\n貴之徵賤，\n各勸其業，\n樂其事，\n若水之趨下，\n日夜無休時，\n不召而自來，\n不求而民出之。\n豈非道之所符，\n而自然之驗邪？\n\n《周書》曰︰\n「農不出則乏其食，\n工不出則乏其事，\n商不出則三寶絕，\n虞不出則財匱少。」\n財匱少而山澤不辟矣。\n此四者，\n民所衣食之原也。\n原大則饒，\n原小則鮮。\n上則富國，\n下則富家。\n貧富之道，\n莫之奪予，\n而巧者有餘，\n拙者不足。\n故太公望封於營丘，\n地潟鹵，\n人民寡，\n於是太公勸其女功，\n極技巧，\n通魚鹽，\n則人物歸之，\n繈至而輻湊。\n故齊冠帶衣履天下，\n海岱之閒斂袂而往朝焉。\n其後齊中衰，\n管子修之，\n設輕重九府，\n則桓公以霸，\n九合諸侯，\n一匡天下；\n而管氏亦有三歸，\n位在陪臣，\n富於列國之君。\n是以齊富彊至於威、\n宣也。\n\n故曰︰\n「倉廩實而知禮節，\n衣食足而知榮辱。」\n禮生於有而廢於無。\n故君子富，\n好行其德；\n小人富，\n以適其力。\n淵深而魚生之，\n山深而獸往之，\n人富而仁義附焉。\n富者得埶益彰，\n失埶則客無所之，\n以而不樂。\n夷狄益甚。\n諺曰︰\n「千金之子，\n不死於市。」\n此非空言也。\n故曰︰\n「天下熙熙，\n皆為利來；\n天下壤壤，\n皆為利往。」\n夫千乘之王，\n萬家之侯，\n百室之君，\n尚猶患貧，\n而況匹夫編戶之民乎！\n\n昔者越王句踐困於會稽之上，\n乃用范蠡、\n計然。\n計然曰︰\n「知鬭則修備，\n時用則知物，\n二者形則萬貨之情可得而觀已。\n故歲在金，\n穰；水，\n毀；木，\n饑；火，\n旱。旱則資舟，\n水則資車，\n物之理也。\n六歲穰，\n六歲旱，\n十二歲一大饑。\n夫糶。\n二十病農，\n九十病末。\n末病則財不出，\n農病則草不辟矣。\n上不過八十，\n下不減三十，\n則農末俱利，\n平糶齊物，\n關市不乏，\n治國之道也。\n積著之理，\n務完物，\n無息幣。\n以物相貿易，\n腐敗而食之貨勿留，\n無敢居貴。\n論其有餘不足，\n則知貴賤。\n貴上極則反賤，\n賤下極則反貴。\n貴出如糞土，\n賤取如珠玉。\n財幣欲其行如流水。」\n修之十年，\n國富，\n厚賂戰士，\n士赴矢石，\n如渴得飲，\n遂報彊吳，\n觀兵中國，\n稱號\n「五霸」。\n\n范蠡既雪會稽之恥，\n乃喟然而歎曰︰\n「計然之策七，\n越用其五而得意。\n既已施於國，\n吾欲用之家。」\n乃乘扁舟浮於江湖，\n變名易姓，\n適齊為鴟夷子皮，\n之陶為朱公。\n朱公以為陶天下之中，\n諸侯四通，\n貨物所交易也。\n乃治產積居，\n與時逐而不責於人。\n故善治生者，\n能擇人而任時。\n十九年之中三致千金，\n再分散與貧交疏昆弟。\n此所謂富好行其德者也。\n後年衰老而聽子孫，\n子孫脩業而息之，\n遂至巨萬。\n故言富者皆稱陶朱公。\n\n子贛既學於仲尼，\n退而仕於衛，\n廢著鬻財於曹、\n魯之閒，\n七十子之徒，\n賜最為饒益。\n原憲不厭糟穅，\n匿於窮巷。\n子貢結駟連騎，\n束帛之幣以聘享諸侯，\n所至，\n國君無不分庭與之抗禮。\n夫使孔子名布揚於天下者，\n子貢先後之也。\n此所謂得埶而益彰者乎？\n\n白圭，\n周人也。\n當魏文侯時，\n李克務盡地力，\n而白圭樂觀時變，\n故人棄我取，\n人取我與。\n夫歲孰取穀，\n予之絲漆；\n繭出取帛絮，\n予之食。\n太陰在卯，\n穰；明歲衰惡。\n至午，\n旱；明歲美。\n至酉，\n穰；明歲衰惡。\n至子，\n大旱；\n明歲美，\n有水。\n至卯，\n積著率歲倍。\n欲長錢，取下穀；\n長石斗，\n取上種。\n能薄飲食，\n忍嗜欲，\n節衣服，\n與用事僮僕同苦樂，\n趨時若猛獸摯鳥之發。\n故曰︰\n「吾治生產，\n猶伊尹、\n呂尚之謀，\n孫吳用兵，\n商鞅行法是也。\n是故其智不足與權變，\n勇不足以決斷，\n仁不能以取予，\n彊不能有所守，\n雖欲學吾術，\n終不告之矣。」\n蓋天下言生治祖白圭。\n白圭其有所試矣，\n能試有所長，\n非苟而已也。\n\n猗頓用盬鹽起。\n而邯鄲郭縱以鐵冶成業，\n與王者埒富。\n\n烏氏倮畜牧，\n及眾，\n斥賣，\n求奇繪物，\n閒獻遺戎王。\n戎王什倍其償，\n與之畜，\n畜至用谷量馬牛。\n秦始皇帝令倮比封君，以時\n與列臣朝\n請，\n而巴寡婦清，\n其先得丹穴，\n而擅其利數世，\n家亦不訾。\n清，寡婦也，\n能守其業，\n用財自衛，\n不見侵犯。\n秦皇帝以為貞婦而客之，\n為築女懷清臺。\n夫倮鄙人牧長，\n清窮鄉寡婦，\n禮抗萬乘，\n名顯天下，\n豈非以富邪？\n\n漢興，\n海內為一，\n開關梁，\n弛山澤之禁，\n是以富商大賈周流天下，\n交易之物莫不通，\n得其所欲，\n而徙豪傑諸侯彊族於京師。\n\n關中自汧、\n雍以東至河、\n華，膏壤沃野千里，\n自虞夏之貢以為上田，\n而公劉適邠，\n大王、\n王季在岐，\n文王作豐，\n武王治鎬，\n故其民猶有先王之遺風，\n好稼穡，\n殖五穀，\n地重，\n重為邪。\n及秦文、\n德、繆居雍，\n隙隴蜀之貨物而多賈。\n獻公徙櫟邑，\n櫟邑北卻戎翟，\n東通三晉，\n亦多大賈。\n孝、昭治咸陽，\n因以漢都，\n長安諸陵，\n四方輻湊並至而會，\n地小人眾，\n故其民益玩巧而事末也。\n南則巴蜀。\n巴蜀亦沃野，\n地饒巵、\n薑、丹沙、\n石、銅、\n鐵、竹、\n木之器。\n南御滇僰，\n僰僮。\n西近邛笮，\n笮馬、\n旄牛。\n然四塞，\n棧道千里，\n無所不通，\n唯襃斜綰轂其口，\n以所多易所鮮。\n天水，\n隴西、\n北地、\n上郡與關中同俗，\n然西有羌中之利，\n北有戎翟之畜，\n畜牧為天下饒。\n然地亦窮險，\n唯京師要其道。\n故關中之地，\n於天下三分之一，\n而人眾不過什三；\n然量其富，\n什居其六。\n\n昔唐人都河東，\n殷人都河內，\n周人都河南。\n夫三河在天下之中，\n若鼎足，\n王者所更居也，\n建國各數百千歲，\n土地小狹，\n民人眾，\n都國諸侯所聚會，\n故其俗纖儉習事。\n楊、平陽陳西賈秦、\n翟，北賈種、\n代。種、\n代，石北也，\n地邊胡，\n數被寇。\n人民矜懻忮，\n好氣，\n任俠為姦，\n不事農商。\n然迫近北夷，\n師旅亟往，\n中國委輸時有奇羡。\n其民羯羠不均，\n自全晉之時固已患其僄悍，\n而武靈王益厲之，\n其謠俗猶有趙之風也。\n故楊、\n平陽陳掾其閒，\n得所欲。\n溫、軹西賈上黨，\n北賈趙、\n中山。\n中山地薄人眾，\n猶有沙丘紂淫地餘民，\n民俗懁急，\n仰機利而食。\n丈夫相聚游戲，\n悲歌忼慨，\n起則相隨椎剽，\n休則掘冢巧姦冶，\n多美物，\n為倡優。\n女子則鼓鳴瑟，\n跕屣，\n游媚貴富，\n入後宮，\n徧諸侯。\n\n然邯鄲亦漳、\n河之閒一都會也。\n北通燕、\n涿，南有鄭、\n衛。鄭、\n衛俗與趙相類，\n然近梁、\n魯，微重而矜節。\n濮上之邑徙野王，\n野王好氣任俠，\n衛之風也。\n\n夫燕亦勃、\n碣之閒一都會也。\n南通齊、\n趙，東北邊胡。\n上谷至遼東，\n地踔遠，\n人民希，\n數被寇，\n大與趙、\n代俗相類，\n而民雕捍少慮，\n有魚鹽棗栗之饒。\n北鄰烏桓、\n夫餘，\n東綰穢貉、\n朝鮮、\n真番之利。\n\n洛陽東賈齊、\n魯，南賈梁、\n楚。故泰山之陽則魯，\n其陰則齊。\n\n齊帶山海，\n膏壤千里，\n宜桑麻，\n人民多文綵布帛魚鹽。\n臨菑亦海岱之閒一都會也。\n其俗寬緩闊達，\n而足智，\n好議論，\n地重，\n難動搖，\n怯於眾鬭，\n勇於持刺，\n故多劫人者，\n大國之風也。\n其中具五民。\n\n而鄒、\n魯濱洙、\n泗，猶有周公遺風，\n俗好儒，\n備於禮，\n故其民齪齪。\n頗有桑麻之業，\n無林澤之饒。\n地小人眾，\n儉嗇，\n畏罪遠邪。\n及其衰，\n好賈趨利，\n甚於周人。\n\n夫自鴻溝以東，\n芒、碭以北，\n屬巨野，\n此梁、\n宋也。\n陶、睢陽亦一都會也。\n昔堯作於成陽，\n舜漁於雷澤，\n湯止于亳。\n其俗猶有先王遺風，\n重厚多君子，好稼穡，\n雖無山川之饒，\n能惡衣食，\n致其蓄藏。\n\n越、\n楚則有三俗。\n夫自淮北沛、\n陳、汝南、\n南郡，\n此西楚也。\n其俗剽輕，\n易發怒，\n地薄，\n寡於積聚。\n江陵故郢都，\n西通巫、\n巴，東有雲夢之饒。\n陳在楚夏之交，\n通魚鹽之貨，\n其民多賈。\n徐、僮、\n取慮，\n則清刻，\n矜己諾。\n\n彭城以東，\n東海、\n吳、廣陵，\n此東楚也。\n其俗類徐、\n僮。朐、\n繒以北，\n俗則齊。\n浙江南則越。\n夫吳自闔廬、\n春申、\n王濞三人招致天下之喜游子弟，\n東有海鹽之饒，\n章山之銅，\n三江、\n五湖之利，\n亦江東一都會也。\n\n衡山、\n九江、\n江南、\n豫章、\n長沙，\n是南楚也。\n其俗大類西楚。\n郢之後徙壽春，\n亦一都會也。\n而合肥受南北潮，\n皮革、\n鮑、木輸會也。\n與閩中、\n干越雜俗，\n故南楚好辭，\n巧說少信。\n江南卑溼，\n丈夫早夭。\n多竹木。\n豫章出黃金，\n長沙出連、\n錫，然菫菫物之所有，\n取之不足以更費。\n九疑、\n蒼梧以南至儋耳者，\n與江南大同俗，\n而楊越多焉。\n番禺亦其一都會也，\n珠璣、\n犀、瑇瑁、\n果、布之湊。\n\n潁川、\n南陽，\n夏人之居也。\n夏人政尚忠朴，\n猶有先王之遺風。\n潁川敦愿。\n秦末世，\n遷不軌之民於南陽。\n南陽西通武關、\n鄖關，\n東南受漢、\n江、淮。\n宛亦一都會也。\n俗雜好事，\n業多賈。\n其任俠，\n交通潁川，\n故至今謂之\n「夏人」。\n\n夫天下物所鮮所多，\n人民謠俗，\n山東食海鹽，\n山西食鹽鹵，\n領南、\n沙北固往往出鹽，\n大體如此矣。\n\n總之，\n楚越之地，\n地廣人希，\n飯稻羹魚，\n或火耕而水耨，\n果隋蠃蛤，\n不待賈而足，\n地埶饒食，\n無飢饉之患，\n以故呰窳偷生，\n無積聚而多貧。\n是故江、\n淮以南，\n無凍餓之人，\n亦無千金之家。\n沂、泗水以北，\n宜五穀桑麻六畜，\n地小人眾，\n數被水旱之害，\n民好畜藏，\n故秦、\n夏、梁、\n魯好農而重民。\n三河、\n宛、陳亦然，\n加以商賈。\n齊、趙設智巧，\n仰機利。\n燕、代田畜而事蠶。\n\n由此觀之，\n賢人深謀於廊廟，\n論議朝廷，\n守信死節隱居巖穴之士設為名高者安歸乎？\n歸於富厚也。\n是以廉吏久，\n久更富，\n廉賈歸富。\n富者，\n人之情性，\n所不學而俱欲者也。\n故壯士在軍，\n攻城先登，\n陷陣卻敵，斬將\n搴旗，\n前蒙矢石，不避湯\n火之難者，為\n重賞使\n\n也。\n其在閭巷少年，\n攻剽椎埋，\n劫人作姦，\n掘冢鑄幣，\n任俠并兼，\n借交報仇，\n篡逐幽隱，\n不避法禁，\n走死地如騖者，\n其實皆為財用耳。\n今夫趙女鄭姬，\n設形容，\n揳鳴琴，\n揄長袂，\n躡利屣，\n目挑心招，\n出不遠千里，\n不擇老少者，\n奔富厚也。\n游閑公子，\n飾冠劍，\n連車騎，\n亦為富貴容也。\n弋射漁獵，\n犯晨夜，\n冒霜雪，\n馳阬谷，\n不避猛獸之害，\n為得味也。\n博戲馳逐，\n鬭雞走狗，\n作色相矜，\n必爭勝者，\n重失負也。\n醫方諸食技術之人，\n焦神極能，\n為重糈也。\n吏士舞文弄法，\n刻章偽書，\n不避刀鋸之誅者，\n沒於賂遺也。\n農工商賈畜長，\n固求富益貨也。\n此有知盡能索耳，\n終不餘力而讓財矣。\n\n諺曰︰\n「百里不販樵，\n千里不販糴。」\n居之一歲，\n種之以穀；\n十歲，\n樹之以木；\n百歲，\n來之以德。\n德者，\n人物之謂也。\n今有無秩祿之奉，\n爵邑之入，\n而樂與之比者，\n命曰\n「素封」。\n封者食租稅，\n歲率戶二百。\n千戶之君則二十萬，\n朝覲聘享出其中。\n庶民農工商賈，\n率亦歲萬息二千，\n百萬之家則二十萬，\n而更傜租賦出其中。\n衣食之欲，\n恣所好美矣。\n故曰陸地牧馬二百蹄，\n牛蹄角千，\n千足羊，\n澤中千足彘，\n水居千石魚陂，\n山居千章之材。\n安邑千樹棗；\n燕、秦千樹栗；\n蜀、漢、\n江陵千樹橘；\n淮北、\n常山已南，\n河濟之閒千樹萩；\n陳、夏千畝漆；\n齊、魯千畝桑麻；\n渭川千畝竹；\n及名國萬家之城，\n帶郭千畝畝鍾之田，\n若千畝巵茜，\n千畦薑韭：\n此其人皆與千戶侯等。\n然是富給之資也，\n不窺市井，\n不行異邑，\n坐而待收，\n身有處士之義而取給焉。\n若至家貧親老，\n妻子軟弱，\n歲時無以祭祀進醵，\n飲食被服不足以自通，\n如此不慚恥，\n則無所比矣。\n是以無財作力，\n少有鬭智，\n既饒爭時，\n此其大經也。\n今治生不待危身取給，\n則賢人勉焉。\n是故本富為上，\n末富次之，\n姦富最下。\n無巖處奇士之行，\n而長貧賤，\n好語仁義，\n亦足羞也。\n\n凡編戶之民，\n富相什則卑下之，\n伯則畏憚之，\n千則役，\n萬則僕，\n物之理也。\n夫用貧求富農不如工，\n工不如商，\n刺繡文不如倚市門，\n此言末業，\n貧者之資也。\n通邑大都，\n酤一歲千釀，\n醯醬千瓨，\n漿千甔，\n屠牛羊彘千皮，\n販穀糶千鍾，\n薪槀千車，\n船長千丈，\n木千章，\n竹竿萬个，\n其軺車百乘，\n牛車千兩，\n木器髤者千杖，\n銅器千鈞，\n素木鐵器若巵茜千石，\n馬蹄躈千，\n牛千足，\n羊彘千雙，\n僮手指千，\n筋角丹沙千斤，\n其帛絮細布千鈞，\n文采千匹，\n榻布皮革千石，\n漆千斗，\n糱麴鹽豉千荅，\n鮐鮆千斤，\n鯫千石，\n鮑千鈞，\n棗栗千石者三之，\n狐鼦裘千皮，\n羔羊裘千石，\n旃席千具，\n佗果菜千鍾，\n子貸金錢千貫，\n節駔會，\n貪賈三之，\n廉賈五之，\n此亦比千乘之家，\n其大率也。\n佗雜業不中什二，\n則非吾財也。\n\n請略道當世千里之中，\n賢人所以富者，\n令後世得以觀擇焉。\n\n蜀卓氏之先，\n趙人也，\n用鐵冶富。\n秦破趙，\n遷卓氏。\n卓氏見虜略，\n獨夫妻推輦，\n行詣遷處。\n諸遷虜少有餘財，\n爭與吏，\n求近處，\n處葭萌。\n唯卓氏曰︰\n「此地狹薄。\n吾聞汶山之下，\n沃野，\n下有蹲鴟，\n至死不飢。\n民工於市，\n易賈。」\n乃求遠遷。\n致之臨邛，\n大喜，\n即鐵山鼓鑄，\n運籌策，\n傾滇蜀之民，\n富至僮千人。\n田池射獵之樂，\n擬於人君。\n\n程鄭，\n山東遷虜也，\n亦冶鑄，\n賈椎髻之民，\n富埒卓氏，\n俱居臨邛。\n\n宛孔氏之先，\n梁人也，\n用鐵冶為業。\n秦伐魏，\n遷孔氏南陽。\n大鼓鑄，\n規陂池，\n連車騎，\n游諸侯，\n因通商賈之利，\n有游閑公子之賜與名。\n然其贏得過當，\n愈於纖嗇，\n家致富數千金，\n故南陽行賈盡法孔氏之雍容。\n\n魯人俗儉嗇，\n而曹邴氏尤甚，\n以鐵冶起，\n富至巨萬。\n然家自父兄子孫約，\n俛有拾，\n仰有取，\n貰貸行賈徧郡國。\n鄒、魯以其故多去文學而趨利者，\n以曹邴氏也。\n\n齊俗賤奴虜，\n而刀閒獨愛貴之。\n桀黠奴，\n人之所患也，\n唯刀閒收取，\n使之逐漁鹽商賈之利，\n或連車騎，\n交守相，\n然愈益任之。\n終得其力，\n起富數千萬。\n故曰\n「寧爵毋刀」，\n言其能使豪奴自饒而盡其力。\n\n周人既纖，\n而師史尤甚，\n轉轂以百數，\n賈郡國，\n無所不至。\n洛陽街居在齊秦楚趙之中，\n貧人學事富家，\n相矜以久賈，\n數過邑不入門，\n設任此等，\n故師史能致七千萬。\n\n宣曲任氏之先，\n為督道倉吏。\n秦之敗也，\n豪傑皆爭取金玉，\n而任氏獨窖倉粟。\n楚漢相距滎陽也，\n民不得耕種，\n米石至萬，\n而豪傑金玉盡歸任民，\n任氏以此起富。\n富人爭奢侈，\n而任氏折節為儉，\n力田畜。\n田畜人爭取賤賈，\n任氏獨取貴善。\n富者數世。\n然任公家約，\n非田畜所出弗衣食，\n公事不畢則身不得飲酒食肉。\n以此為閭里率，\n故富而主上重之。\n\n塞之斥也，\n唯橋姚已致馬千匹，\n牛倍之，\n羊萬頭，\n粟以萬鍾計。\n吳楚七國兵起時，\n長安中列侯封君行從軍旅，\n齎貸子錢，\n子錢家以為侯邑國在關東，\n關東成敗未決，\n莫肯與。\n唯無鹽氏出捐千金貸，\n其息什之。\n三月，\n吳楚平。\n一歲之中，\n則無鹽氏之息什倍，\n用此富埒關中。\n\n關中富商大賈，\n大抵盡諸田，\n田嗇、\n田蘭。\n韋家栗氏，\n安陵、\n杜杜氏，\n亦巨萬。\n\n此其章章尤異者也。\n皆非有爵邑奉祿弄法犯姦而富，\n盡椎埋去就，\n與時俯仰，\n獲其贏利，\n以末致財，\n用本守之，\n以武一切，\n用文持之，\n變化有概，\n故足術也。\n若至力農畜，\n工虞商賈，\n為權利以成富，\n大者傾郡，\n中者傾縣，\n下者傾鄉里者，\n不可勝數。\n\n夫纖嗇筋力，\n治生之正道也，\n而富者必用奇勝。\n田農，\n掘業，\n而秦揚以蓋一州。\n掘冢，\n姦事也，\n而田叔以起。\n博戲，\n惡業也，\n而桓發用富。\n行賈，\n丈夫賤行也，\n而雍樂成以饒。\n販脂，\n辱處也，\n而雍伯千金。\n賣漿，\n小業也，\n而張氏千萬。\n洒削，\n薄技也，\n而郅氏鼎食。\n胃脯，\n簡微耳，\n濁氏連騎。\n馬醫，\n淺方，\n張里擊鍾。\n此皆誠壹之所致。\n\n由是觀之，\n富無經業，\n則貨無常主，\n能者輻湊，\n不肖者瓦解。\n千金之家比一都之君，\n巨萬者乃與王者同樂。\n豈所謂\n「素封」\n者邪？\n非也？\n\n5.70《太史公自序第七十》\n\n昔在顓頊，\n命南正重以司天，\n北正黎以司地。\n唐虞之際，\n紹重黎之後，\n使復典之，\n至于夏商，\n故重黎氏世序天地。\n其在周，\n程伯休甫其後也。\n當周宣王時，\n失其守而為司馬氏。\n司馬氏世典周史。\n惠襄之閒，\n司馬氏去周適晉。\n晉中軍隨會奔秦，\n而司馬氏入少梁。\n\n自司馬氏去周適晉，\n分散，\n或在衛，\n或在趙，\n或在秦。\n其在衛者，\n相中山。\n在趙者，\n以傳劍論顯，\n蒯聵其後也。\n在秦者名錯，與張儀爭論，\n於是惠王使錯將伐蜀，\n遂拔，\n因而守之。\n錯孫靳，\n事武安君白起。\n而少梁更名曰夏陽。靳與武安君阬趙\n長平軍，\n還而與之俱賜死杜郵，\n葬於華池。\n靳孫昌，\n昌為秦主鐵官，\n當始皇之時。\n蒯聵玄孫卬為武信君將而徇朝歌。\n諸侯之相王，\n王卬於殷。\n漢之伐楚，\n卬歸漢，\n以其地為河內郡。\n昌生無澤，\n無澤為漢市長。\n無澤生喜，\n喜為五大夫，\n卒，皆葬高門。\n喜生談，\n談為太史公。\n\n太史公學天官於唐都，\n受《易》於楊何，\n習道論於黃子。\n太史公仕於建元元封之閒，\n愍學者之不達其意而師悖，\n乃論六家之要指曰：\n\n《易大傳》︰\n「天下一致而百慮，\n同歸而殊塗。」\n夫陰陽、\n儒、墨、\n名、法、\n道德，\n此務為治者也，\n直所從言之異路，\n有省不省耳。\n嘗竊觀陰陽之術，\n大祥而眾忌諱，\n使人拘而多所畏；\n然其序四時之大順，\n不可失也。\n儒者博而寡要，\n勞而少功，\n是以其事難盡從；\n然其序君臣父子之禮，\n列夫婦長幼之別，\n不可易也。\n墨者儉而難遵，\n是以其事不可徧循；\n然其彊本節用，\n不可廢也。\n法家嚴而少恩；\n然其正君臣上下之分，\n不可改矣。\n名家使人儉而善失真；\n然其正名實，\n不可不察也。\n道家使人精神專一，\n動合無形，\n贍足萬物。\n其為術也，\n因陰陽之大順，\n采儒墨之善，\n撮名法之要，\n與時遷移，\n應物變化，\n立俗施事，\n無所不宜，\n指約而易操，\n事少而功多。\n儒者則不然。\n以為人主天下之儀表也，\n主倡而臣和，\n主先而臣隨。\n如此則主勞而臣逸。\n至於大道之要，\n去健羨，\n絀聰明，\n釋此而任術。\n夫神大用則謁，\n形大勞則敝。\n形神騷動，\n欲與天地長久，\n非所聞也。\n\n夫陰陽四時、\n八位、\n十二度、\n二十四節各有教令，\n順之者昌，\n逆之者不死則亡，\n未必然也，\n故曰\n「使人拘而多畏」。\n夫春生夏長，\n秋收冬藏，\n此天道之大經也，\n弗順則無以為天下綱紀，\n故曰\n「四時之大順，\n不可失也」。\n\n夫儒者以《六蓺》為法。\n《六蓺》經傳以千萬數，\n累世不能通其學，\n當年不能究其禮，\n故曰\n「博而寡要，\n勞而少功」。\n若夫列君臣父子之禮，\n序夫婦長幼之別，\n雖百家弗能易也。\n\n墨者亦尚堯舜道，\n言其德行曰︰\n「堂高三尺，\n土陛三等，\n茅茨不翦，\n采椽不刮。\n食土簋，\n啜土刑，\n糲粱之食，\n藜藿之羹。\n夏日葛衣，\n冬日鹿裘。」\n其送死，\n桐棺三寸，\n舉音不盡其哀。\n教喪禮，\n必以此為萬民之率。\n使天下法若此，\n則尊卑無別也。\n夫世異時移，\n事業不必同，\n故曰\n「儉而難遵」。\n要曰彊本節用，\n則人給家足之道也。\n此墨子之所長，\n雖百家弗能廢也。\n\n法家不別親疏，\n不殊貴殘，\n一斷於法，\n則親親尊尊之恩絕矣。\n可以行一時之計，\n而不可長用也，\n故曰\n「嚴而少恩」。\n若尊主卑臣，\n明分職不得相踰越，\n雖百家弗能改也。\n\n名家苛察繳繞，\n使人不得反其意，\n專決於名失人情，\n故曰\n「使人儉而善失真」。\n若夫控名責實，\n參伍不失，\n此不可不察也。\n\n道家無為，\n又曰無不為，\n其實易行，\n其辭難知。\n其術以虛無為本，\n以因循為用。\n無成埶，\n無常形，\n故能究萬物之情。\n不為物先，\n不為物後，\n故能為萬物主。\n有法無法，\n因時為業；\n有度無度，\n因物與合。\n故曰\n「聖人不朽，\n時變是守。\n虛孝道之常也，\n因者君之綱」\n也。群臣並至，\n使各自明也。\n其實中其聲者謂之端，\n實不中其聲者謂之窾。\n窾言不聽，\n姦乃不生，\n賢不肖自分，\n白黑乃形。\n在所欲用耳，\n何事不成。\n乃合大道，\n混混冥冥。\n光燿天下，\n復反無名。\n凡人所生者神也，\n所託者形也。\n神大用則竭，\n形大勞則敝，\n形神離則死。\n死者不可復生，\n離者不可復反，\n故聖人重之。\n由是觀之，\n神者生之本也，\n形者生之具也。\n不先定其神形，\n而曰\n「我有以治天下」，\n何由哉？\n\n太史公既掌天官，\n不治民。\n有子曰遷。\n\n遷生龍門，\n耕牧河山之陽。\n年十歲則誦古文。\n二十而南游江、\n淮，上會稽，\n探禹穴，\n闚九疑，\n浮於沅、\n湘；北涉汶、\n泗，講業齊、\n魯之都，\n觀孔子之遺風，\n鄉射鄒、\n嶧；戹困鄱、\n薛、彭城，\n過梁、\n楚以歸。\n於是遷仕為郎中，\n奉使西征巴、\n蜀以南，\n南略邛、\n笮、昆明，\n還報命。\n\n是歲天子始建漢家之封，\n而太史公留滯周南，\n不得與從事，\n故發憤且卒。\n而子遷適使反，\n見父於河洛之閒。\n太史公執遷手而泣曰︰\n「余先周室之太史也。\n自上世嘗顯功名於虞夏，\n典天官事。\n後世中衰，\n絕於予乎？\n汝復為太史，\n則續吾祖矣。\n今天子接千歲之統，\n封泰山，\n而余不得從行，\n是命也夫，\n命也夫！\n余死，\n汝必為太史；\n為太史，\n無忘吾所欲論著矣。\n且夫孝始於事親，\n中於事君，\n終於立身。\n揚名於後世，\n以顯父母，\n此孝之大者。\n夫天下稱誦周公，\n言其能論歌文武之德，\n宣周邵之風，\n達太王王季之思慮，\n爰及公劉，\n以尊后稷也。\n幽厲之後，\n王道缺，\n禮樂衰，\n孔子脩舊起廢，\n論《詩》《書》，\n作《春秋》，\n則學者至今則之。\n自獲麟以來四百有餘歲，\n而諸侯相兼，\n史記放絕。\n今漢興，\n海內一統，\n明主賢君忠臣死義之士，\n余為太史而弗論載，\n廢天下之史文，\n余甚懼焉，\n汝其念哉！」\n遷俯首流涕曰︰\n「小子不敏，\n請悉論先人所次舊聞，\n弗敢闕。」\n\n卒三歲而遷為太史令，\n紬史記石室金匱之書。\n五年而當太初元年，\n十一月甲子朔旦冬至，\n天曆始改，\n建於明堂，\n諸神受紀。\n\n太史公曰︰\n「先人有言︰\n『自周公卒五百歲而有孔子。\n孔子卒後至於今五百歲，\n有能紹明世，\n正《易傳》，\n繼《春秋》，\n本《詩》《書》《禮》《樂》之際？』\n意在斯乎！\n意在斯乎！\n小子何敢讓焉。」\n\n上大夫壺遂曰︰\n「昔孔子何為而作《春秋》哉？」\n太史公曰︰\n「余聞董生曰︰\n『周道衰廢，\n孔子為魯司寇，\n諸侯害之，\n大夫壅之。\n孔子知言之不用，\n道之不行也，\n是非二百四十二年之中，\n以為天下儀表，\n貶天子，\n退諸侯，\n討大夫，\n以達王事而已矣。』\n子曰︰\n『我欲載之空言，\n不如見之於行事之深切著明也。』\n夫《春秋》，\n上明三王之道，\n下辨人事之紀，\n別嫌疑，\n明是非，\n定猶豫，\n善善惡惡，\n賢賢賤不肖，\n存亡國，\n繼絕世，\n補敝起廢，\n王道之大者也。\n《易》著天地陰陽四時五行，\n故長於變；\n《禮》經紀人倫，\n故長於行；\n《書》記先王之事，\n故長於政；\n《詩》記山川谿谷禽獸草木牝牡雌雄，\n故長於風；\n《樂》樂所以立，\n故長於和；\n《春秋》辯是非，\n故長於治人。\n是故《禮》以節人，\n《樂》以發和，\n《書》以道事，\n《詩》以達意，\n《易》以道化，\n《春秋》以道義。\n撥亂世反之正，\n莫近於《春秋》。\n《春秋》文成數萬，\n其指數千。\n萬物之散聚皆在《春秋》。\n《春秋》之中，\n弒君三十六，\n亡國五十二，\n諸侯奔走不得保其社稷者不可勝數。\n察其所以，\n皆失其本已。」\n故《易》曰\n『失之豪釐，\n差以千里』。\n故曰\n『臣弒君，\n子弒父，\n非一旦一夕之故也，\n其漸久矣』。\n故有國者不可以不知《春秋》，\n前有讒而弗見，\n後有賊而不知。\n為人臣者不可以不知《春秋》，\n守經事而不知其宜，\n遭變事而不知其權。\n為人君父而不通於《春秋》之義者，\n必蒙首惡之名。\n為人臣子而不通於《春秋》之義者，\n必陷篡弒之誅，\n死罪之名。\n其實皆以為善，\n為之不知其義，\n被之空言而不敢辭。\n夫不通禮義之旨，\n至於君不君，\n臣不臣，\n父不父，\n子不子。\n夫君不君則犯，\n臣不臣則誅，\n父不父則無道，\n子不子則不孝。\n此四行者，\n天下之大過也。\n以天下之大過予之，\n則受而弗敢辭。\n故《春秋》者，\n禮義之大宗也。\n夫禮禁未然之前，\n法施已然之後；\n法之所為用者易見，\n而禮之所為禁者難知。」\n\n壺遂曰︰\n「孔子之時，\n上無明君，\n下不得任用，\n故作《春秋》，\n垂空文以斷禮義，\n當一王之法。\n今夫子上遇明天子，\n下得守職，\n萬事既具，\n咸各序其宜，\n夫子所論，\n欲以何明？」\n\n太史公曰︰\n「唯唯，\n否否，\n不然。\n余聞之先人曰︰\n『伏羲至純厚，\n作《易》《八卦》。\n堯舜之盛，\n《尚書》載之，\n禮樂作焉。\n湯武之隆，\n詩人歌之。\n《春秋》采善貶惡，\n推三代之德，\n襃周室，\n非獨刺譏而已也。』\n漢興以來，\n至明天子，\n獲符瑞，\n封禪，\n改正朔，\n易服色，\n受命於穆清，\n澤流罔極，\n海外殊俗，\n重譯款塞，\n請來獻見者，\n不可勝道。\n臣下百官力誦聖德，\n猶不能宣盡其意。\n且士賢能而不用，\n有國者之恥；\n主上明聖而德不布聞，\n有司之過也。\n且余嘗掌其官，\n廢明聖德不載，\n滅功臣世家賢大夫之業不述，\n墮先人所言，\n罪莫大焉。\n余所謂述故事，\n整齊其世傳，\n非所謂作也。\n而君比之於《春秋》，\n謬矣。」\n\n於是論次其文。\n七年而太史公遭李陵之禍，\n幽於縲紲。\n乃喟然而歎曰︰\n「是余之罪也夫！\n是余之罪也夫！\n身毀不用矣。」\n退而深惟曰︰\n「夫《詩》《書》隱約者，\n欲遂其志之思也。\n昔西伯拘羑里，\n演《周易》；\n孔子戹陳蔡，\n作《春秋》；\n屈原放逐，\n著《離騷》；\n左丘失明，\n厥有《國語》；\n孫子臏腳，\n而論兵法；\n不韋遷蜀，\n世傳《呂覽》；\n韓非囚秦，\n《說難》、\n《孤憤》；\n《詩》三百篇，\n大抵賢聖發憤之所為作也。\n此人皆意有所鬱結，\n不得通其道也，\n故述往事，\n思來者。」\n於是卒述陶唐以來，\n至于麟止，\n自黃帝始。\n\n維昔黃帝，\n法天則地，\n四聖遵序，\n各成法度；\n唐堯遜位，\n虞舜不台，\n厥美帝功，\n萬世載之。\n作《五帝本紀》第一。\n\n維禹之功，\n九州攸同，\n光唐虞際，\n德流苗裔；\n夏桀淫驕，\n乃放鳴條。\n作《夏本紀》第二。\n\n維契作商，\n爰及成湯；\n太甲居桐，\n德盛阿衡；\n武丁得說，\n乃稱高宗；\n帝辛湛湎，\n諸侯不享。\n作《殷本紀》第三。\n\n維棄作稷，\n德盛西伯；\n武王牧野，\n實撫天下；\n幽厲昏亂，\n既喪酆鎬；\n陵遲至赧，\n洛邑不祀。\n作《周本紀》第四。\n\n維秦之先，\n伯翳佐禹；\n穆公思義，\n悼豪之旅；\n以人為殉，\n詩歌《黃鳥》；\n昭襄業帝。\n作《秦本紀》第五。\n\n始皇既立，\n井兼六國，\n銷鋒鑄鐻，\n維偃干革，\n尊號稱帝，\n矜武任力；\n二世受運，\n子嬰降虜。\n作《始皇本紀》第六。\n\n秦失其道，\n豪桀並擾；\n項梁業之，\n子羽接之；\n殺慶救趙，\n諸侯立之；\n誅嬰背懷，\n天下非之。\n作《項羽本紀》第七。\n\n子羽暴虐，\n漢行功德；\n憤發蜀漢，\n還定三秦；\n誅籍業帝，\n天下惟寧，\n改制易俗。\n作《高祖本紀》第八。\n\n惠之早霣，\n諸呂不台；\n崇彊祿、\n產，諸侯謀之；\n殺隱幽友，\n大臣洞疑，\n遂及宗禍。\n作《呂太后本紀》第九。\n\n漢既初興，\n繼嗣不明，\n迎王踐祚，\n天下歸心；\n蠲除肉刑，\n開通關梁，\n廣恩博施，\n厥稱太宗。\n作《孝文本紀》第十。\n\n諸侯驕恣，\n吳首為亂，\n京師行誅，\n七國伏辜，\n天下翕然，\n大安殷富。\n作《孝景本紀》第十一。\n\n漢興五世，\n隆在建元，\n外攘夷狄，\n內脩法度，\n封禪，\n改正朔，\n易服色。\n作《今上本紀》第十二。\n\n維三代尚矣，\n年紀不可考，\n蓋取之譜牒舊聞，\n本于茲，\n於是略推，\n作《三代世表》第一。\n\n幽厲之後，\n周室衰微，\n諸侯專政，\n《春秋》有所不紀；\n而譜牒經略，\n五霸更盛衰，\n欲睹周世相先後之意，\n作《十二諸侯年表》第二。\n\n春秋之後，\n陪臣秉政，\n彊國相王；\n以至于秦，\n卒并諸夏，\n滅封地，\n擅其號。\n作《六國年表》第三。\n\n秦既暴虐，\n楚人發難，\n項氏遂亂，\n漢乃扶義征伐；\n八年之閒，\n天下三嬗，\n事繁變眾，\n故詳著《秦楚之際月表》第四。\n\n漢興已來，\n至于太初百年，\n諸侯廢立分削，\n譜紀不明，\n有司靡踵，\n彊弱之原云以世。\n作《漢興已來諸侯年表》第五。\n\n維高祖元功，\n輔臣股肱，\n剖符而爵，\n澤流苗裔，\n忘其昭穆，\n或殺身隕國。\n作《高祖功臣侯者年表》第六。\n\n惠景之閒，\n維申功臣宗屬爵邑，\n作《惠景閒侯者年表》第七。\n\n北討彊胡，\n南誅勁越，\n征伐夷蠻，\n武功爰列。\n作《建元以來侯者年表》第八。\n\n諸侯既彊，\n七國為從，\n子弟眾多，\n無爵封邑，\n推恩行義，\n其埶銷弱，\n德歸京師。\n作《王子侯者年表》第九。\n\n國有賢相良將，\n民之師表也。\n維見漢興以來將相名臣年表，\n賢者記其治，\n不賢者彰其事。\n作《漢興以來將相名臣年表》第十。\n\n維三代之禮，\n所損益各殊務，\n然要以近性情，\n通王道，\n故禮因人質為之節文，\n略協古今之變。\n作《禮書》第一。\n\n樂者，\n所以移風易俗也。\n自《雅》《頌》聲興，\n則已好《鄭》《衛》之音，\n《鄭》《衛》之音所從來久矣。\n人情之所感，\n遠俗則懷。\n比《樂書》以述來古，\n作《樂書》第二。\n\n非兵不彊，\n非德不昌，\n黃帝、\n湯，武以興，\n桀、紂、\n二世以崩，\n可不慎歟？\n《司馬法》所從來尚矣，\n太公、\n孫、吳、\n王子能紹而明之，\n切近世，\n極人變。\n作《律書》第三。\n\n律居陰而治陽，\n曆居陽而治陰，\n律曆更相治，\n閒不容翲忽。\n五家之文怫異，\n維太初之元論。\n作《曆書》第四。\n\n星氣之書，\n多雜禨祥，\n不經；\n推其文，\n考其應，\n不殊。\n比集論其行事，\n驗于軌度以次，\n作《天官書》第五。\n\n受命而王，\n封禪之符罕用，\n用則萬靈罔不禋祀。\n追本諸神名山大川禮，\n作《封禪書》第六。\n\n維禹浚川，\n九州攸寧；\n爰及宣防，\n決瀆通溝。\n作《河渠書》第七。\n\n維幣之行，\n以通農商；\n其極則玩巧，\n并兼茲殖，\n爭於機利，\n去本趨末，\n作《平準書》以觀事變，\n第八。\n\n太伯避歷，\n江蠻是適；\n文武攸興，\n古公王跡。\n闔廬弒僚，\n賓服荊楚；\n夫差克齊，\n子胥鴟夷；\n信嚭親越，\n吳國既滅。\n嘉伯之讓，\n作《吳世家》第一。\n\n申、\n呂肖矣，\n尚父側微，\n卒歸西伯，\n文武是師；\n功冠群公，\n繆權于幽；\n番番黃髮，\n爰饗營丘。\n不背柯盟，\n桓公以昌，\n九合諸侯，\n霸功顯彰。\n田闞爭寵，\n姜姓解亡。\n嘉父之謀，\n作《齊太公世家》第二。\n\n依之違之，\n周公綏之；\n憤發文德，\n天下和之；\n輔翼成王，\n諸侯宗周。\n隱桓之際，\n是獨何哉？\n三桓爭彊，\n魯乃不昌。\n嘉旦《金縢》，\n作《周公世家》第三。\n\n武王克紂，\n天下未協而崩。\n成王既幼，\n管蔡疑之，\n淮夷叛之，\n於是召公率德，\n安集王室，\n以寧東土。\n燕噲之禪，\n乃成禍亂。\n嘉《甘棠》之詩，\n作《燕世家》第四。\n\n管蔡相武庚，\n將寧舊商；\n及旦攝政，\n二叔不饗；\n殺鮮放度，\n周公為盟；\n大任十子，\n周以宗彊。\n嘉仲悔過，\n作《管蔡世家》第五。\n\n王後不絕，\n舜禹是說；\n維德休明，\n苗裔蒙烈。\n百世享祀，\n爰周陳𣏌，\n楚實滅之。\n齊田既起，\n舜何人哉？\n作《陳𣏌世家》家六。\n\n收殷餘民，\n叔封始邑，\n申以商亂，\n《酒材》是告，\n及朔之生，\n衛頃不寧；\n南子惡蒯聵，\n子父易名。\n周德卑微，\n戰國既彊，\n衛以小弱，\n角獨後亡。\n嘉彼《康誥》，\n作《衛世家》第七。\n\n嗟箕子乎！\n嗟箕子乎！\n正言不用，\n乃反為奴。\n武庚既死，\n周封微子。\n襄公傷於泓，\n君子孰稱。\n景公謙德，\n熒惑退行。\n剔成暴虐，\n宋乃滅亡。\n嘉微子問太師，\n作《宋世家》第八。\n\n武王既崩，\n叔虞邑唐。\n君子譏名，\n卒滅武公。\n驪姬之愛，\n亂者五世；\n重耳不得意，\n乃能成霸。\n六卿專權，\n晉國以秏。\n嘉文公錫珪鬯，\n作《晉世家》第九。\n\n重黎業之，\n吳回接之；\n殷之季世，\n粥子牒之。\n周用熊繹，\n熊渠是續。\n莊王之賢，\n乃復國陳；\n既赦鄭伯，\n班師華元。\n懷王客死，\n蘭咎屈原；\n好諛信讒，\n楚并於秦。\n嘉莊王之義，\n作《楚世家》第十。\n\n少康之子，\n實賓南海，\n文身斷髮，\n黿鱓與處，\n既守封禺，\n奉禹之祀。\n句踐困彼，\n乃用種、\n蠡。嘉句踐夷蠻能脩其德，\n滅彊吳以尊周室，\n作《越王句踐》世家第十一。\n\n桓公之東，\n太史是庸。\n及侵周禾，\n王人是議。\n祭仲要盟，\n鄭久不昌。\n子產之仁，\n紹世稱賢。\n三晉侵伐，\n鄭納於韓。\n嘉厲公納惠王，\n作《鄭世家》第十二。\n\n維驥騄耳，\n乃章造父。\n趙夙事獻，\n衰續厥緒。\n佐文尊王，\n卒為晉輔。\n襄子困辱，\n乃禽智伯。\n主父生縛，\n餓死探爵。\n王遷辟淫，\n良將是斥。\n嘉鞅討周亂，\n作《趙世家》第十三。\n\n畢萬爵魏，\n卜人知之。\n及絳戮干，\n戎翟和之。\n文侯慕義，\n子夏師之。\n惠王自矜，\n齊秦攻之。\n既疑信陵，\n諸侯罷之。\n卒亡大梁，\n王假廝之。\n嘉武佐晉文申霸道，\n作《魏世家》第十四。\n\n韓厥陰德，\n趙武攸興。\n紹絕立廢，\n晉人宗之。\n昭侯顯列，\n申子庸之。\n疑非不信，\n秦人襲之。\n喜厥輔晉匡周天子之賦，\n作《韓世家》第十五。\n\n完子避難，\n適齊為援，\n陰施五世，\n齊人歌之。\n成子得政，\n田和為侯。\n王建動心，\n乃遷于共。\n嘉威、\n宣能撥濁世而濁宗周，\n作《田敬仲完世家》第十六。\n\n周室既衰，\n諸侯恣行。\n仲尼悼禮廢樂崩，\n追脩經術，\n以達王道，\n匡亂世反之於正，\n見其文辭，\n為天下制儀法，\n垂《六蓺》之統紀於後世。\n作《孔子世家》第十七。\n\n桀、\n紂失其道而湯、\n武作，\n周失其道而《春秋》作。\n秦失其政，\n而陳涉發迹，\n諸侯作難，\n風起雲蒸，\n卒亡秦族。\n天下之端，\n自涉發難。\n作《陳涉世家》第十八。\n\n成皋之臺，\n薄氏始基。\n詘意適代，\n厥崇諸竇。\n栗姬偩貴，\n王氏乃遂。\n陳后太驕，\n卒尊子夫。\n嘉夫德若斯，\n作《外戚世家》第十九。\n\n漢既譎謀，\n禽信於陳；\n越荊剽輕，\n乃封弟交為楚王，\n爰都彭城，\n以彊淮泗，\n為漢宗藩。\n戊溺於邪，\n禮復紹之。\n嘉游輔祖，\n作《楚元王世家》第二十。\n\n維祖師旅，\n劉賈是與；\n為布所襲，\n喪其荊、\n吳。營陵激呂，\n乃王琅邪；\n怵午信齊，\n往而不歸，遂西入關，\n遭立孝文，\n獲復王燕。\n天下未集，\n賈、澤以族，\n為漢藩輔。\n作《荊燕世家》第二十一。\n\n天下已平，\n親屬既寡；\n悼惠先壯，\n實鎮東土。\n哀王擅興，\n發怒諸呂，\n駟鈞暴戾，\n京師弗許。\n厲之內淫，\n禍成主父。\n嘉肥股肱，\n作《齊悼惠王世家》第二十二。\n\n楚人圍我滎陽，\n相守三年；\n蕭何填撫山西，\n推計踵兵，\n給糧食不絕，\n使百姓愛漢，\n不樂為楚。\n作《蕭相國世家》第二十三。\n\n與信定魏，\n破趙拔齊，\n遂弱楚人。\n續何相國，\n不變不革，\n黎庶攸寧。\n嘉參不伐功矜能，\n作《曹相國世家》第二十四。\n\n運籌帷幄之中，\n制勝於無形，\n子房計謀其事，\n無知名，\n無勇功，\n圖難於易，\n為大於細。\n作《留侯世家》第二十五。\n\n六奇既用，\n諸侯賓從於漢；\n呂氏之事，\n平為本謀，\n終安宗廟，\n定社稷。\n作《陳丞相世家》第二十六。\n\n諸呂為從，\n謀弱京師，\n而勃反經合於權；\n吳楚之兵，\n亞夫駐於昌邑，\n以戹齊趙，\n而出委以梁。\n作《絳侯世家》第二十七。\n\n七國叛逆，\n蕃屏京師，\n唯梁為扞；\n偩愛矜功，\n幾獲于禍。\n嘉其能距吳楚，\n作《梁孝王世家》第二十八。\n\n五宗既王，\n親屬洽和，\n諸侯大小為藩，\n爰得其宜，\n僭擬之事稍衰貶矣。\n作《五宗世家》第二十九。\n\n三子之王，\n文辭可觀。\n作《三王世家》第三十。\n\n末世爭利，\n維彼奔義；\n讓國餓死，\n天下稱之。\n作《伯夷列傳》第一。\n\n晏子儉矣，\n夷吾則奢；\n齊桓以霸，\n景公以治。\n作《管晏列傳》第二。\n\n孝耳無為自化，\n清淨自正；\n韓非揣事情，\n循埶理。\n作《老子韓非列傳》第三。\n\n自古王者而有《司馬法》，\n穰苴能申明之。\n作《司馬穰苴列傳》第四。\n\n非信廉仁勇不能傳兵論劍，\n與道同符，\n內可以治身，\n外可以應變，\n君子比德焉。\n作《孫子吳起列傳》第五。\n\n維建遇讒，\n爰及子奢，\n尚既匡父，\n伍員奔吳。\n作《伍子胥列傳》第六。\n\n孔氏述文，\n弟子興業，\n咸為師傅，\n崇仁厲義。\n作《仲尼弟子列傳》第七。\n\n鞅去衛適秦，\n能明其術，\n彊霸孝公，\n後世遵其法。\n作《商君列傳》第八。\n\n天下患衡秦毋饜，\n而蘇子能存諸侯，\n約從以抑貪彊。\n作《蘇秦列傳》第九。\n\n六國既從親，\n而張儀能明其說，\n復散解諸侯。\n作《張儀列傳》第十。\n\n秦所以東攘雄諸侯，\n樗里、\n甘茂之策。\n作《樗里甘茂列傳》第十一。\n\n苞河山，\n圍大梁，\n使諸侯斂手而事秦者，\n魏冉之功。\n作《穰侯列傳》第十二。\n\n南拔鄢郢，\n北摧長平，\n遂圍邯鄲，\n武安為率；\n破荊滅趙，\n王翦之計。\n作《白起王翦列傳》第十三。\n\n獵儒墨之遺文，\n明禮義之統紀，\n絕惠王利端，\n列往世興衰。\n作《孟子荀卿列傳》第十四。\n\n好客喜士，\n士歸于薛，\n為齊扞楚魏。\n作《孟嘗君列傳》第十五。\n\n爭馮亭以權，\n如楚以救邯鄲之圍，\n使其君復稱於諸侯。\n作《平原君虞卿列傳》第十六。\n\n能以富貴下貧賤，\n賢能詘於不肖，\n唯信陵君為能行之。\n作《魏公子列傳》第十七。\n\n以身徇君，\n遂脫彊秦，\n使馳說之士南鄉走楚者，\n黃歇之義。\n作《春申君列傳》第十八。\n\n能忍訽於魏齊，\n而信威於彊秦，\n推賢讓位，\n二子有之。\n作《范睢蔡澤列傳》第十九。\n\n率行其謀，\n連五國兵，\n為弱燕報彊齊之讎，\n雪其先君之恥。\n作《樂毅列傳》第二十。\n\n能信意彊秦，\n而屈體廉子，\n用徇其君，\n俱重於諸侯。\n作《廉頗蘭相如列傳》第二十一。\n\n湣王既失臨淄而奔莒，\n唯田單用即墨破走騎劫，\n遂存齊社稷。\n作《田單列傳》第二十二。\n\n能設詭說解患於圍城，\n輕爵祿，\n樂肆志。\n作《魯仲連鄒陽列傳》第二十三。\n\n作辭以諷諫，\n連類以爭義，\n《離騷》有之。\n作《屈原賈生列傳》第二十四。\n\n結子楚親，\n使諸侯之士斐然爭入事秦。\n作《呂不韋列傳》第二十五。\n\n曹子匕首，\n魯獲其田，\n齊明其信；\n豫讓義不為二心。\n作《刺客列傳》第二十六。\n\n能明其畫，\n因時推秦，\n遂得意於海內，\n斯為謀首。\n作《李斯列傳》第二十七。\n\n為秦開地益眾，\n北靡匈奴，\n據河為塞，\n因山為固，\n建榆中。\n作《蒙恬列傳》第二十八。\n\n填趙塞常山以廣河內，\n弱楚權，\n明漢王之信於天下。\n作《張耳陳餘列傳》第二十九。\n\n收西河、\n上黨之兵，\n從至彭城；\n越之侵掠梁地以苦項羽。\n作《魏豹彭越列傳》第三十。\n\n以淮南叛楚歸漢，\n漢用得大司馬殷，\n卒破子羽于垓下。\n作《黥布列傳》第三十一。\n\n楚人迫我京索，\n而信拔魏趙，\n定燕齊，\n使漢三分天下有其二，\n以滅項籍。\n作《淮陰侯列傳》第三十二。\n\n楚漢相距鞏洛，\n而韓信為填潁川，\n盧綰絕籍糧餉。\n作《韓信盧綰列傳》第三十三。\n\n諸侯畔項王，\n唯齊連子羽城陽，\n漢得以閒遂入彭城。\n作《田儋列傳》第三十四。\n\n攻城野戰，\n獲功歸報，\n噲、商有力焉，\n非獨鞭策，\n又與之脫難。\n作《樊酈列傳》第三十五。\n\n漢既初定，\n文理未明，\n蒼為主計，\n整齊度量，\n序律曆。\n作《張丞相列傳》第三十六。\n\n結言通使，\n約懷諸侯；\n諸侯咸親，\n歸漢為藩輔。\n作《酈生陸賈列傳》第三十七。\n\n欲詳知秦楚之事，\n維周緤常從高祖，\n平定諸侯。\n作《傅靳蒯成列傳》第三十八。\n\n徙彊族，\n都關中，\n和約匈奴；\n明朝廷禮，\n次宗廟儀法。\n作《劉敬叔孫通列傳》第三十九。\n\n能摧剛作柔，\n卒為列臣；\n欒公不劫於埶而倍死。\n作《季布欒布列傳》第四十。\n\n敢犯顏色以達主義，\n不顧其身，\n為國家樹長畫。\n作《袁盎朝錯列傳》第四十一。\n\n守法不失大理，\n言古賢人，\n增主之明。\n作《張釋之馮唐列傳》第四十二。\n\n敦厚慈孝，\n訥於言，\n敏於行，\n務在鞠躬，\n君子長者。\n作《萬石張叔列傳》第四十三。\n\n守節切直，\n義足以言廉，\n行足以厲賢，\n任重權不可以非理撓。\n作《田叔列傳》第四十四。\n\n扁鵲言醫，\n為方者宗，\n守數精明；\n後世循序，\n弗能易也，\n而倉公可謂近之矣。\n作《扁鵲倉公列傳》第四十五。\n\n維仲之省，\n厥濞王吳，\n遭漢初定，\n以填撫江淮之閒。\n作《吳王濞列傳》第四十六。\n\n吳楚為亂，\n宗屬唯嬰賢而喜士，\n士鄉之，\n率師抗山東滎陽。\n作《魏其武安列傳》第四十七。\n\n智足以應近世之變，\n寬足用得人。\n作《韓長孺列傳》第四十八。\n\n勇於當敵，\n仁愛士卒，\n號令不煩，\n師徒鄉之。\n作《李將軍列傳》第四十九。\n\n自三代以來，\n匈奴常為中國患害；\n欲知彊弱之時，\n設備征討，\n作《匈奴列傳》第五十。\n\n直曲塞，\n廣河南，\n破祁連，\n通西國，\n靡北胡。\n作《衛將軍驃騎列傳》第五十一。\n\n大臣宗室以侈靡相高，\n唯弘用節衣食為百吏先。\n作《平津侯列傳》第五十二。\n\n漢既平中國，\n而佗能集楊越以保南藩，\n納貢職。\n作《南越列傳》第五十三。\n\n吳之叛逆，\n甌人斬濞，\n葆守封禺為臣。\n作《東越列傳》第五十四。\n\n燕丹散亂遼閒，\n滿收其亡民，\n厥聚海東，\n以集真藩，\n葆塞為外臣。\n作《朝鮮列傳》第五十五。\n\n唐蒙使略通夜郎，\n而邛笮之君請為內臣受吏。\n作《西南夷列傳》第五十六。\n\n《子虛》之事，\n《大人》賦說，\n靡麗多誇，\n然其指風諫，\n歸於無為。\n作《司馬相如列傳》第五十七。\n\n黥布叛逆，\n子長國之，\n以填江淮之南，\n安剽楚庶民。\n作《淮南衡山列傳》第五十八。\n\n奉法循理之吏，\n不伐功矜能，\n百姓無稱，\n亦無過行。\n作《循吏列傳》第五十九。\n\n正衣冠立於朝廷，\n而群臣莫敢言浮說，\n長孺矜焉；\n好薦人，\n稱長者，\n壯有溉。\n作《汲鄭列傳》第六十。\n\n自孔子卒，\n京師莫崇庠序，\n唯建元元狩之閒，\n文辭粲如也。\n作《儒林列傳》第六十一。\n\n民倍本多巧，\n姦軌弄法，\n善人不能化，\n唯一切嚴削為能齊之。\n作《酷吏列傳》第六十二。\n\n漢既通使大夏，\n而西極遠蠻，\n引領內鄉，\n欲觀中國。\n作《大宛列傳》第六十三。\n\n救人於戹，\n振人不贍，\n仁者有乎；\n不既信，\n不倍言，\n義者有取焉。\n作《游俠列傳》第六十四。\n\n夫事人君能說主耳目，\n和主顏色，\n而獲親近，\n非獨色愛，\n能亦各有所長。\n作《佞幸列傳》第六十五。\n\n不流世俗，\n不爭埶利，\n上下無所凝滯，\n人莫之害，\n以道之用。\n作《滑稽列傳》第六十六。\n\n齊、\n楚、秦、\n趙為日者，\n各有俗所用。\n欲循觀其大旨，\n作《日者列傳》第六十七。\n\n三王不同龜，\n四夷各異卜，\n然各以決吉凶。\n略闚其要，\n作《龜策列傳》第六十八。\n\n布衣匹夫之人，\n不害於政，\n不妨百姓，\n取與以時而息財富，\n智者有采焉。\n作《貨殖列傳》第六十九。\n\n維我漢繼五帝末流，\n接三代絕業。\n周道廢，\n秦撥去古文，\n焚滅《詩》《書》，\n故明堂石室金匱玉版圖籍散亂。\n於是漢興，\n蕭何次律令，\n韓信申軍法，\n張蒼為章程，\n叔孫通定禮儀，\n則文學彬彬稍進，\n《詩》《書》往往閒出矣。\n自曹參薦蓋公言黃老，\n而賈生、\n晁錯明申、\n商，公孫弘以儒顯，\n百年之閒，\n天下遺文古事靡不畢集太史公。\n太史公仍父子相續纂其職。\n曰︰\n「於戲！\n余維先人嘗掌斯事，\n顯於唐虞，\n至于周，\n復典之，\n故司馬氏世主天官。\n至於余乎，\n欽念哉！\n欽念哉！」\n罔羅天下放失舊聞，\n王迹所興，\n原始察終，\n見盛觀衰，\n論考之行事，\n略推三代，\n錄秦漢，\n上記軒轅，\n下至于茲，\n著十二本紀，\n既科條之矣。\n並時異世，\n年差不明，\n作十表。\n禮樂損益，\n律曆改易，\n兵權山川鬼神，\n天人之際，\n承敝通變，\n作八書。\n二十八宿環北辰，\n三十輻共一轂，\n運行無窮，\n輔拂股肱之臣配焉，\n忠信行道，\n以奉主上，\n作三十世家。\n扶義俶儻，\n不令己失時，\n立功名於天下，\n作七十列列傳。\n凡百三十篇，\n五十二萬六千五百字，\n為《太史公書》。\n序略，\n以拾遺補蓺，\n成一家之言，\n厥協《六經》異傳，\n整齊百家雜語，\n藏之名山，\n副在京師，\n俟後世聖人君子。\n第七十。\n"}
